  Співробітники медіахолдингу соратника Медведчука Тараса Козака стали власниками каналу «Малятко». Інформація про це розміщена в Триєдиному державному реєстрі. Зокрема, 26 лютого ввечері в каналу змінився власник: ним стало ТОВ «МЕДІАХОЛДИНГ НОВИНИ КУМА», створене 18 лютого 300 працівниками закритих «каналів Медведчука». Власні джерела UaReview повідомляють, що новий канал, яким займаються колишні співробітники ZIK, NewsOne, 112 і щойно закритого Першого незалежного, не змінюватиме свого логотипу. Програмна сітка також практично не зміниться, лише трохи зміниться частина контенту. “Найпопулярніші шоу, що виходять на каналі, такі як “Пінгвін Джаспер”, “Фліппер і Лопака” чи “Лис Микита” продовжать виходити на каналі без будь-яких часових змін. Проте у нових серіях з’являться колишні ведучі й експерти каналів Медведчука, перетворені на анімованих героїв. Усі їхні розмови будуть переозвучені спеціальними дитячими голосами“, – розповідає джерело. Нові власники каналу Малятко сподіваються, що інтегрувавши ведучих та експертів в мультиплікаційний світ, вони одним пострілом вб’ють двох зайців. По-перше, окрім нової дорослої аудиторії, телеканал зможе зберегти свою дитячу аудиторію. По-друге, таке маскування дозволить залишитись каналу непомітним для РНБО. “Ви бачили обличчя секретаря РНБО Данілова? Навряд чи людина з таким обличчям переглядає мультики“, – цитує джерело слова медіаменеджерів Медведчука. Відомо також, що в подальшому плануються нові мультиплікаційні шоу із робочими назвами “Телеопезежелики”, “Шарійко і його ко-ко”, “Ілля і Ківа”, “Євгеній Червоненький. Мюзикл для малят” та “Суперкнига від Оксани”. Наразі ні Віктор Медведчук, ні Тарас Козак ані підтвердили, ані спростували інформацію про купівлю ще одного каналу. Нагадаємо, прихильники заблокованих каналів Медведчука відмовляються припиняти їх дивитися. 
  Народного депутата не від фракції “Слуги народу” Олександра Дубінського підловили на перегляді незмонтованих відео під час сесії Верховної Ради. Відповідні знімки оприлюднив у себе в Clubhouse один із парламентських фотографів. “Несподівано з’ясувалося, що депутат переглядав не сайт продажу автомобілів, не свої старі селфі з Володимиром Зеленським і не новини із США, а YouTube-канал «Природа ТВ»“, – прокоментував знімки фотограф. У кулуарах Верховної Ради журналісти UaReview намагалися отримати коментар від колишнього слуги. Але той зі сльозами на очах відмовився. Єдиним джерелом інформації для журналістів став папірець, який випав з кишені Дубінського. На ньому в стовпчик були виписані дати, біля яких стояли незрозумілі цифри – 5 тисяч, 10 тисяч, 20 тисяч, 35 тисяч. Деякі цифри важко розпізнати, оскільки вони розпливлися від крапель невідомої рідини. Наразі з автором каналу «Природа ТВ» не вдалося зв’язатися. Натомість вдалося отримати реакції експертів. “Добре, що його встигли виключити з фракції, – зраділо джерело в Офісі президента. – Блогер, який заздрить успіху інших блогерів, тягнув би наш рейтинг на дно.”  “На що ви дивитеся? – обурився голова Ліги захисту від рептилоїдів. – Зрозумійте, що кури – нащадки рептилій! От так непомітно рептилоїди привчають вас до свого контенту.” “Наші боти уже готові, – погрожує Анатолій Шарій. – Поки що вони мовчать, але якщо виявиться, що курочка на тому відео – це насправді півник, то тоді стає зрозуміло, хто і проти кого замовив це відео.” “Це просто неможливо, – прокоментував політтехнолог Європейської Солідарності. – У нас деякі кандидати в депутати на виборах набрали менше голосів, ніж цей канал підписників за кілька днів. Хто за ним стоїть?” “Ні, з такими відео наша огромная страна нє встанєт, – бідкається депутат Рабінович, – За Пушинкою легко сховати фашизм будь-якого кольору. До речі, ми підготували дитячу розмальовку «Розфарбуй фашизм» – дітям буде цікаво.” “Насправді все просто, – пояснила людина, яка все знає, – Нас хочуть відволікти від чогось, що відбувається просто зараз. Ми всі не туди дивимось. Біда в тому, що навіть я не знаю куди дивитися.” Нагадаємо, що YouTube-канал «Природа ТВ» – це милий дитячий канал. Олег Суховірський, спеціально для 
  У січні цього року до статків Оксани Марченко в декларації Віктора Медведчука було додано кілька нових об’єктів нерухомості, серед яких три церкви, один монастир, чотири дзвіниці, вісім каплиць, духовне училище і двадцять одне дерево, на яких проявилися образи. Про це йдеться у журналістському розслідуванні проєкту Bihus.info. “Найбільша частина об’єктів нерухомості записана на фірму-прокладку “Синод-ВКПБ”, трохи менше – на фіктивну фірму “МП-Україна-3000”. Дерева, на яких проявилися образи, належать фірмі “Кирил, Кирил і Кирил”. А 100% кожної з цих фірм належать кіпрській компанії “Palomnitsa Investments Limited”, яку в січні внесли у декларацію Віктора Медведчука як власність його дружини Оксани Марченко“, – йдеться в розслідуванні. Окрім об’єктів нерухомості, згідно з декларацією, Оксана Марченко минулого місяця стала власницею контрольного пакету міжнародної компанії “Beha Motors Bytok”, акції якої розміщені на Нью-Йоркській фондовій біржі. “Ця компанія є офіційним дилером в Україні автомобілів БМВ, пригнаних зі США. І знаєте що? – інтригує журналіст програми-розслідування. – Після того, як у мережі з’явився тизер нового фільму Оксани Марченко, у якому вона їде на чорній машині з номером “Паломніца”, акції “Beha Motors Bytok” підскочили майже вдвічі.” Журналіст зателефонував Оксані Марченко і попросив прокоментувати її нові надбання, однак вона відмовилась щось пояснювати і звинуватила авторів програми у гомосексуалізмі. Читайте також: останні новини про закриті канали Медведчука. 
  Рейтинги телеканалів 112,‌ ‌ZIK‌ ‌і‌ ‌NewsOne‌ не падають, навіть попри відключення, повідомляє видання «Доколє». Прихильники все одно вмикають заблоковані канали і дивляться на настроювальні таблиці, адже на екрані є кольори прапора Росії. “YouTube-канал Дубінського заблокували, 112, ZIK, і NewsOne заблокували, залишається дивитися хіба Шарія, твіти Азарова та портрет Олени Лукаш, – бідкається прихильник каналу 112 Микола, який попросив називати його Ніколаєм. – Мені здається, Джо Байден чіпував Зеленського американської вакциною по телефону і тому він все це накоїв.” “Це точно! – погоджується з Ніколаєм його дружина Тамара. – А ще я чула, що якщо довго дивитися на настроювальні таблиці заблокованих каналів, то все одно можна почути правдиві новини, а також шипіння Медведчука.” Серед фанатів заблокованих каналів готується флешмоб в соціальних мережах Одноклассники і Вконтактє у підтримку заблокованих каналів. Флешмоб почнеться, як тільки всі учасники розберуться, що таке флешмоб. Нагадаємо, раніше Мовний патруль проводив обшуки в ОАСК. Коваль Павло, спеціально для 
  Людина, схожа на колишнього шоумена, зустрілась з людиною, схожою на колишнього шоумена, у місці, схожому на офіс президента. Про це повідомляє фотографія, схожа на офіційну. На фото чоловіки тримають одне одного за руку, їх погляди сходяться. За словами очевидців світлини, схоже на те, що між чоловіками пробігла іскра. “❤️ ❤️ ❤️ 😘 💋 🔥 ✔️”, – ніби думають вони. За словами політичних експертів, чоловіки також ймовірно думають про Черкаську ОДА. Але на думку очевидців фотографії, це малоймовірно. Нагадаємо, раніше Зеленський під час відкриття трансформаторної будки замість стрічки перерізав електричний кабель. 
  Омолоджену лідерку партії Батьківщина Юлію Тимошенко прийняли за семикласницю і відмовилися продавати алкоголь. Інцидент трапився в одному з київських супермаркетів, передає видання “Б’юті на долонях”. У свою чергу Юлія Володимирівна поскаржилась касирам, що усе розповість своїм підписникам у соцмережах Likee та ТікТок. Скандал вдалося залагодити, бо охоронець супермаркету впізнав Юлію Володимирівну, адже він кілька років пропрацював міністром в її кабінеті міністрів. У якості вибачення Юлії Володимирівній подарували пляшку дорогого шампанського та весь супермаркет. “У Верховну Раду Тимошенко теж не відразу впізнали та пустили, – повідомив журналістам один з депутатів. – Їй довелося показувати свій паспорт і проходити тест на вік: заспівати пісню “Разом нас багато” групи Ґринджоли.” Тимошенко поставилася до інциденту в магазині з гумором і пообіцяла засудити касирів, охоронців і всю торговельну мережу супермаркетів. Коваль Павло, спеціально для 
  Президент Володимир Зеленський не провів жорстку розмову з народним депутатом від “Слуги народу” Олександром Дубінським через звинувачення у втручання в президентські вибори США та запровадження санкцій проти нього. Про це не повідомляє прессекретар глави держави Юлія Мендель. “Олександре, ви – поверхня людина!” – не процитувало слова Зеленського Дубінському джерело, близьке до керівника Офісу президента. Зеленський не взяв на особистий контроль справу із санкціями США проти 7 громадян України, серед яких і Олександр Дубінський. Олександр Дубінський наразі ніяк не відреагував на відсутність реакції з боку Зеленського. Нагадаємо, раніше Степанов заявив, що карантин вихідного дня став настільки успішним, що його довелось завершити. 
  На гірськолижному курорті Буковель в Івано-Франківській області зупинилася канатна дорога із президентом Володимиром Зеленським. Причиною зупинки стала перевантаження дороги пасажирами. Рятувальники зняли з підйомника людей (у тому числі Зеленського) через 2 години. Про це повідомляє ДСНС у своєму ТікТок-каналі. “Поломка канатної дороги трапилась через надмірну переповненість людьми, яких набилось на підйомник більше за гранично допустиму норму, – йдеться у повідомленні. – Лижники побачили, що підніматиметься Володимир Зеленський і масово ринулись на підйомник, сідаючи по кілька чоловік на одне місце. За словами очевидців, усі вони хотіли зробити селфі, їдучи на підйомнику разом з президентом. Вагу збільшила також велика кількість селфі-палок.” Від перевантаження канатної дороги повинен був вберегти персонал, що пропускає людей. Проте, за словами працівників курорту, відпочивальники легко прокладали собі шлях щедрими хабарями. Читайте також: У Максима Степанова вкрали в плацкарті шкарпетки “На жаль… години простою підйомника Зеленський провів плідно. – написала у своєму блозі прессекретар президента Юлія Мендель. – Володимир Олександрович зняв відеоблог, записав відеозвернення до українців з нагоди Старого Нового року, Хрещення Господнього, Дня Соборності України та Дня Святого Валентина. Крім того, Зеленський зайнявся паперовою роботою, опрацювавши кілька десятків документів, які носив із собою під термобілизною.” Рятувальники, що прибули на виклик, знімали президента з підйомника близько десяти хвилин. За словами очевидців, процес порятунку затягнувся не стільки з технічних причин, скільки через те, що кожен із рятувальників прагнув зробити селфі з Зеленським без маски. За фактом зупинки підйомника вже відкрито кримінальну справу. У першу чергу слідством перевірятиметься версія про причетність до втручання в роботу канатної дороги Петра Порошенка. 
  Чинний глава держави Володимир Зеленський перестав лідирувати у президентському рейтингу і опустився одразу на четверту позицію. Про це свідчать результати опитування Київського міжнародного університету соціології (КМУС), проведеного 30-31 грудня. Якби вибори президента України відбувалися найближчої неділі, то перші три позиції зайняли б роботи Boston Dynamics – Atlas, Spot та Handle відповідно. Також часто респонденти додавали, що в новорічну ніч краще б подивились танець роботів, ніж виступ Зеленського. Наступні сходинки в президентському рейтингу посідають Володимир Зеленський, Петро Порошенко, Юлія Тимошенко, Юрій Бойко. Згідно опитування, в рейтинг також потрапили Сніговик та Ялинка, які навіть обігнали таких досвідчених політиків, як Олег Ляшко та Арсеній Яценюк. “Якщо проаналізувати останнє опитування, то чітко видно, що українці сильно втомились від Зеленського, – підсумовує результати дослідження директор КМУСу Зиновій Шпіцер. – Вони втомились від нього і як від політика, і як від персонажа. Українці – унікальна у своїх електоральних вподобаннях нація: ми обираємо не просто політиків, у населення завжди є запит на певний архетипний образ. У дев’яностих це були образ партійного апаратника, а тоді червоного директора. Далі ж образи національних лідерів стають яскравішими: пасічник, в’язень, кондитер, а тепер і комік. Сьогодні ж українці готові довіритись комусь новому – хоч танцюристу, хоч роботу. А якщо це ще й танцюючий робот – це взагалі попадання в десятку.” Наразі ні Atlas, ні Spot, ні Handle ані підтвердили, ані спростували інформацію щодо своїх президентських амбіцій в Україні.  
  Дізнавшись, що президент Зеленський проводить засідання РНБО для вирішення питання виходу із конституційної кризи, голова Конституційного суду Олександр Тупицький, в свою чергу, скликав засідання кумів. Про це повідомив прессекретар тестя кума голови Конституційного суду Зиновій Шпіцер. “Сьогодні голова Конституційного суду Олександр Тупицький скликав засідання ради кумів та кумів кумів, – йдеться у повідомленні прессекретаря. – На засіданні, зокрема, розглядалося питання завершення або ескалації конституційної кризи. Одним із важливих пунктів порядку денного засідання була наявність у когось із кумів в межах шести рукостискань кума Зеленського, кума Венедіктової або ж кума будь-кого із членів РНБО.” Деталі щодо того, чи знайшли куми потрібного кума, будуть повідомлені офіційно пізніше. Робоча частина засідання уже закінчилося, проте, за інформацією джерел в пресслужбі тестя кума голови КСУ, неофіційна частина в одному з київських закладів ще триває. Хто платитиме за неофіційну частину – наразі невідомо. 
  Рада радників заступника президента Андрія Єрмака визначилася з питанням, яке винесуть на перший референдум, котрий проведуть в Україні після прийняття відповідного закону. Найгострішим та найважливішим питанням, яке найбільше збурює людей та провокує суспільний розкол, виявилося питання про те, що ставити на верхівку різдвяної ялинки. Про це повідомляє пресслужба відомства. «Найважче не змінити Конституцію чи побороти корупцію. Найважче в Україні – це обрати предмет, який потрібно повісити на ялинку, – пояснив головний радник ради радників заступника президента Н.Заподляк. – Зірка, капелюх, мандаринки, шампанське, клоун, дзвіночки, капелюх з дзвіночками, олів’є! Голова пухне! Хай обирає народ! Впевнений, що це йому можна доручити.» «Потрібно обережно ставитися до відбору предметів, з яких громадяни обиратимуть верхівку, – обурився Голова Конституційного суду України. – Я думаю, що краще доручити цей відбір саме суддям нашого суду. Верхівка має визначатися досвідченими людьми. А то прості громадяни можуть до верхівки наобирати незрозуміло що. А ще гірше, запропонують, наприклад, вішати на ялинку суддів. І що тоді? Ми ж не встигнемо швидко скасувати таке рішення!» Нагадаємо, що в Україні вже відбулося опитування від президента під час місцевих виборів. Нагадуємо, бо уже всі забули, які питання у ньому були, крім питання про медичний канабіс. Олег Суховірський, спеціально для 
  Карантин вихідного дня дав такий добрий результат, що до цього ніхто не був готовий. Тому, на зло заздрісникам, його довелось завершити. Про це розповів міністр охорони здоров’я Максим Степанов під час брифінгу в ТікТоку. “Ви цього не прочитаєте в пресі, не побачите в соцмережах і не почуєте від знайомих, але люди насправді полюбили карантин вихідного дня та щодня нас просили його продовжити, – каже Степанов. – Тільки не думайте припиняти карантин вихідного дня, казали усі. Так-так, за три тижні всі настільки звикли до нього й адаптувались, що навіть не уявляли, як можна на вихідні, наприклад, сходити на закупи в Епіцентр.” Бізнес також адаптувався до нових умов, нових обмежень, нових збитків та банкрутств. “До нас приходили підприємці і просили: не треба призупиняти карантин вихідного дня, ми тепер хоча б маємо два вихідні для відпочинку. Ніхто не хотів завершувати його“, – каже Степанов. Але карантин вихідного дня усе ж потрібно було зупинити. “Там, де постає успіх, там завжди з’являються заздрісники, які нічого самі не роблять, тільки заздрять, – продовжує Степанов. – От і ми почали відчувати страшенну заздрість. Не питайте, як і чим ми її відчули, заздрість просто висіла у повітрі. І зрозуміли, що вона до добра не доведе, тож нам треба було згорнути наш успішний проект. І ми вирішили призупинити карантин вихідного дня на піку його популярності.” Степанов закликав людей не засмучуватись і пообіцяв, що жорсткий карантин незабаром обов’язково повернеться в Україну, проте із новою концепцією і звичайно ж новою назвою. 
  Кабінет міністрів після закінчення карантину вихідного дня запроваджує в Україні загальний карантин з “локдауном церковного свята”. Обмеження попередньо триватимуть до “після свят”. За відповідну постанову проголосували усі міністри, окрім Арсена Авакова, повідомляє джерело UaReview в Кабміні. “З одного боку, бізнес не готовий до локдауну на вихідних. З іншого боку, коронавірус розповсюджується, тож якийсь локдаун все ж треба вводити, – цитує джерело слова міністра охорони здоров’я Максима Степанова. – Тому карантин церковного свята із локдауном лише по великих церковних святах – це ідеальне рішення в сьогоднішній ситуації.” Аби не образити вірян ні східного, ні західного обрядів, локдаун відбуватиметься на великі свята як православного, так і католицького літургійних календарів. Джерело в уряді повідомило, що після прийняття постанови міністри про всяк випадок помолились. 
  Після того, як президент Володимир Зеленський отримав негативний тест на COVID-19 і покинув лікарню “Феофанія”, в його палаті не виявили срібних ложок, виделок та ножів. Про це повідомила головна прибиральниця закладу Юлія Борщенко. “Тут часто бувають високопосадовці, лікарня недешева все-таки, – розповідає прибиральниця. – Але зазвичай наші пацієнти, коли виписуються, щось забувають. Наприклад, після Кучми ми знайшли гітару, а після Януковича – колоду гральних карт з голими жінками.” Натомість так, щоб щось пропадало, це рідкість. “Можливо ніхто б і не помітив, що зникли столові прибори, але я їх добре запам’ятала. Їх купували, коли в нас Ющенко перебував. Я їх від меду тоді ледь відмила. Хороші були прибори, шкода, що дістали ноги“, – додає Юлія Борщенко. За словами прибиральниці, Зеленський не був зразковим пацієнтом. “Президент завжди ходив по помитому, – обурюється Борщенко. – Але це не найгірше. На другий день госпіталізації, коли Володимир Олександрович вже освоївся, він попросив собі в палату піаніно. Так і грав на ньому час від часу. Я не бачила, чим саме він там грав на піаніно, але фальшивив страшно.” 
  На засіданні РНБО прийняли рішення доручити Кабінету міністрів виділити кошти з Фонду боротьби з коронавірусом на хабар для суддів Конституційного суду. Про це повідомляє джерело в РНБО. Відповідне розпорядження ініціював Володимир Зеленський під час екстреної наради РНБО. “Мені здається, що боротьба проти корупції в Україні є моїм особистим пріоритетом, – цитує джерело слова Володимира Зеленського. – І я думаю, що рішення Конституційного суду закрити доступ до реєстру електронних декларацій прямо суперечить вже зробленим на сьогодні антикорупційним крокам. Підозрюю, у нас немає часу чекати. Треба робити швидкі, але адекватні до виклику кроки. На засіданні Кабміну ми виділимо з коронавірусного фонду необхідні гроші для мотивації усіх суддів Конституційного суду до прийняття потрібного рішення. Тому що, повторюсь, антикорупційні інституції повинні працювати. Ми повинні побороти корупцію і ми це зробимо.” Крім того Зеленський заявив, що взяв під особистий контроль відкриття реєстру декларацій та відновлення доброчесності конституційного судочинства в Україні. Нагадаємо, Конституційний суд скасував е-декларації, незаконне збагачення та ще низку антикорупційних норм. Олег Суховірський спеціально для 
  Дружина Віктора Медведчука Оксана Марченко зробила фотографію із книгою Вахтанга Кіпіані “Справа Василя Стуса. Збірка документів з архіву колишнього КДБ УРСР” і виклала її на своїй сторінці у соціальній мережі Однокласники. Про це повідомило відразу кілька користувачів соцмережі. “Дорогі мої друзі, доброго вам дня! Я дуже люблю цікаві інтернет-флешмоби і дуже люблю брати в них участь, – написала Марченко у підписі до фото. – Сьогодні в соцмережах набирає обертів літературний флешмоб і я не можу не приєднатись. Отож, хочу розповісти вам про останню книгу грузинського письменника і поета Вахтанга Кіпіані, що присвячена відомому в УРСР в’язню Василю Стусу. Хоч я книгу поки не читала, але дуже вам раджу, мої дорогі.” За словами очевидців, за лічені хвилини фото із книгою Кіпіані набрало кілька тисяч реакцій “Клас!”. Віктор Медведчук на даний момент жодним чином не відреагував на допис. Нагадаємо, суд зобов’язав видалити з книги про Стуса згадки про Медведчука. 
  Президент України Володимир Зеленський фамільярно звернувся на “ти” до Анни Василівни Козак, якій у вересні виповнилось 104 роки, а також до її дітей, онуків, правнуків, праправнуків і ще до близько 43 мільйонів інших українців. Це трапилось під час відеозвернення Володимира Зеленського в соцмережах. “Привіт! Так, так, я звертаюсь саме до тебе“, – звернувся Зеленський. “Це ж треба було дожити до того часу, коли президент до мене, незнайомої йому людини, почне тикати, – бідкається Анна Василівна. – Завжди було так, що виховані люди повинні звертатись до незнайомих на “ви”, а фамільярність вважалась поганим тоном. Це ж елементарні правила етикету. Мене так моя мама вчила, а я своїх дітей, і їх дітей теж. Але тут Зеленський до всіх – на “ти”. Господи, та навіть совєти у 1939-му і німці у 1941-му звертались на “ви”…” “Я прожив довге життя, – обурюється син Анни Василівни Ігор Іванович. – Я дитина війни, пережив комунізм, 90-ті пережив, маю трудовий стаж 35 років, дожив до 82 років. І все для чого – щоб якийсь 42-річний шмаркач мені тикав?” “Востаннє незнайома людина до мене зверталась на “ти” два роки тому, – розповідає 61-річна онука Анни Василівни Юлія Ігорівна. – Це був дуже невихований водій маршрутки. І от тепер Зеленський.” Натомість 40-річний правнук Анни Василівни Василь Олегович не засуджує Зеленського за його звертання. “Добре, що хоча б без матюків“, – вважає він. UaReview  [Якщо вам подобається творчість 
  Центральна виборча комісія оголосила про намір упорядкувати вимоги до назв партій. До уже існуючих обмежень нецензурної лексики в назвах та абревіатурах, чиновники пропонують додати заборону назв партій, які звучать як тост. «Поки що ми не бачимо особливих проблем у назвах партій на кшталт «За минуле!», – пояснив чиновник, – але насправді тенденція не дуже хороша. Як показує наш досвід, все починається з коротких тостів, а потім вони стають усе довшими і зарозумілішими. Ми боїмося, що з часом з’являться партії, назву яких ніяк не вмістиш у виборчий бюлетень. Уже був випадок, коли намагалися зареєструвати партію з назвою «Одна маленька але гонорова пташка…». На щастя партійний лідер та спонсор партії не змогли ні сформулювати, ні прочитати цю назву. Але ж з часом можуть з’явитися політики нової генерації, яким це буде під силу.» «Ми підтримуємо ідею ЦВК, – прокоментували у Комітеті виборців України. – У нас справді уже виникали проблеми з такими партіями в окремих регіонах. Зокрема, декілька разів були зірвані засідання територіальних виборчих комісій. Під час оголошення назв партій члени комісій рефлекторно починали піднімати чарку. Кілька згадок таких партій – і засідання не відбулося. А що буде під час засідань дільничних виборчих комісій просто страшно уявити!» Нагадаємо, що українець у виборчому бюлетені поставив світовий рекорд з щільності тексту. Олег Суховірський спеціально для 
  Голова політради партії ОПЗЖ Віктор Медведчук та президент Росії Володимир Путін під час офіційної зустрічі у Ново-Огарьово зайнялись традиційною грою усіх політиків: сидячи на стільцях вони помірялись довжиною шкарпеток. Про це повідомив телеграм-канал Житомирських шкарпеток з посиланням на неофіційний Кремль. Згідно правил, перемагає той політик, чиї штанини підняті вище, і при цьому з-під шкарпеток не виглядає шкіра ніг.  З відривом у 3 сантиметри Путін переграв свого кума, йдеться у повідомленні. “Таких довгих шкарпеток, як у Путіна, ніде не виготовляють, навіть в Росії, — вважає експерт зі стилю Зиновій Шпіцер. — Тут приховано якусь хитрість. Це або колготки, або ж завеликі шкарпетки, у яких п’ята на рівні щиколотки. Хоча я схиляюсь до першого варіанту.” Тому у Медведчука не було жодних шансів, вважає експерт. UaReview P.S.: Якщо вам подобається творчість 
  Співачка Маша Фокіна знайшла альтернативу Вітольду Фокіну в Тристоронній контактній групі у Мінську і озвучила свою пропозицію керівнику Офісу президента Андрію Єрмаку. Про це повідомила Маша Фокіна в ефірі програми “Світське життя”. “Коли я прочитала про звільнення мого дідуся з ТКГ, я одразу ж зателефонувала Андрюші, – каже Маша Фокіна. – Мені, звичайно ж, було неприємно таке читати, про що я й сказала Єрмаку. Але Андрюша мені все пояснив і я на нього зла не тримаю.” Фокіна підкреслила, що у них із Єрмаком дуже теплі стосунки. “А потім я подумала і сказала: слухай, Андрюша, у мене є ще один дідусь, по маминій лінії, теж старенький і дуже розумний, може його візьмеш в ТКГ?” – повідомила онука Вітольда Фокіна. За словами Фокіної, керівник Офісу президента подякував за пропозицію і сказав, що йому потрібен час її обдумати. Нагадаємо, раніше Кравчук у Мінську висунув вимогу повернути Єльцина і Шушкевича за стіл перемовин. UaReview P.S.: Якщо вам подобається творчість 
  Після приголомшливого успіху 4-годинного інтерв’ю з колишнім головою Офісу президента Андрієм Богданом Дмитро Гордон виклав в мережу повну версію розмови. Журналіст виклав відео на торренти. “На численні прохання викладаю розширену режисерську версію моєї величної розмови з Андрієм Богданом, – пише Гордон в анонсі до відео. – 36 годин відбірного журналістського матеріалу без жодного монтажу, жодних фільтрів, жодного музичного фону і навіть жодних титрів. Для справжніх фанатів Дмитра Гордона. Тобто для всіх ВАС!!!” У повній версії інтерв’ю Дмитро Гордон розпитує Андрія Богдана не лише про його роботу в Офісі президента та його політичну діяльність загалом, але й про дитинство: про перебування в утробі матері, про навчання ходити і вимовляти перші слова, про захоплення длубанням у носі і втиранням піску в волосся, про перебування в дитсадку і похід у перший клас – і це лише протягом перших двох годин інтерв’ю. Далі інтерв’ю стає динамічнішим, і Гордон ставить гостя в незручне становище несподівано гострими питаннями, зокрема: “яка ваша улюблена цифра?”, “чи вірите ви в долю?”, “ви жайворонок чи сова?”, “хто ви за гороскопом?”, “чи любите ви осінь?”, “яка ваша улюблена пісня у виконанні Дмитра Гордона?” На відміну від короткої чотиригодинної версії інтерв’ю, у повній версії Дмитро Гордон та Андрій Богдан не лише розмовляють, сидячи на стільцях, але й періодично займаються чимось іншим. Зокрема, вони кілька разів їдять, грають в карти “в тисячку”, в нарди та в Чапаєва, тричі сильно випивають і тричі відходять від похмілля, переглядають товариський матч з петанку між командами Франції та Мадагаскару, грають в пляшечку на бажання, читають вголос книги з іншими інтерв’ю Гордона, дивляться “Свати”, паряться у бані, телефонують Зеленському і кидають слухавку тощо. “Ну і шо, як там той, ну, тобто ти знаєш, ну тойво, зрозумів?” – питає Гордон. “Та хрррммус мммм об, ахрммвмрррмх ахах“, – відповідає Богдан. Дмитро Гордон також анонсував, що повний текст інтерв’ю з Андрієм Богданом він видасть окремим чотиритомником шістьма мовами. UaReview P.S.: Якщо вам подобається творчість 
  Голова фракції “Слуга народу” Давид Арахамія розповів, що отримав листа із пропозицією, на кого можна замінити народного депутата Гео Лероса, якого на днях вигнали з фракції. Про це Арахамія повідомив у інстаграм-сторіз. За словами Арахамії, він отримав лист-звернення від трудового колективу Криворізького Державного університету економіки і технологій. У своєму листі освітяни незадоволені тим фактом, що у “Слузі народу” досі не розглянули питання про заміну вигнаного з фракції депутата Гео Лероса. “У листі також запропонували кандидата, який би міг замінити Лероса. Трудовий колектив вніс подання на призначення народним депутатом і членом фракції “Слуга народу” батька президента Олександра Зеленського“, – каже голова фракції. Арахамія повідомив, що з огляду на здобутки і досягнення Олександра Зеленського планує забезпечити об’єктивну оцінку його як кандидата до членів фракції а також розглянути усі доступні можливості задовольнити прохання трудового колективу. “Але нічого обіцяти не можу, оскільки у Слузі народу всі внутрішньопартійні процеси відбуваються чесно і прозоро, а також залежно від того, що скаже президент“, – резюмував голова фракції. 
  Під час робочого візиту у Яготин президент Володимир Зеленський взяв участь в урочистому відкритті трансформаторної будки. Про це повідомляє офіційна вайбер-група Яготина. “Володимир Олександрович приїхав у Яготин всього на дві години в рамках робочої поїздки, а стільки всього встиг, – повідомляє представник яготинського осередку прес-служби Офісу президента Богдан Швед. – Зокрема, Зеленський взяв участь у представленні трьох стратегій розвитку регіону, проінспектував ремонтні та реконструкційні роботи на двадцяти восьми об’єктах в рамках “Великого будівництва”, зустрівся з представниками чотириста сорока семи місцевих бізнесів, нагородив державними преміями та нагородами дев’ять тисяч шістдесять шість мешканців міста та відкрив п’ятнадцять нових закладів й інженерних споруд.” Крім того, не на запис камер, Володимир Зеленський намалював розмітку пішоходного переходу. “Але не всі урочистості пройшли гладко, – розповідає мешканець Яготина Мартин, якому президент не вручив жодної премії. – А все через надмірний поспіх. Так під час відкриття трансформаторної будки замість стрічки Зеленський перерізав електричний кабель. Міський голова Яготина, що також був присутнім на урочистостях з нагоди робочого візиту президента, щоб не виглядати невдячним, перерізав іншу частину того самого кабеля. На щастя, під час інциденту ніхто не постраждав, якщо не брати до уваги жителів прилеглих будинків, які залишились на пів дня без світла.” “Ще ніколи Яготин не зазнавав так багато змін на краще. Безумовно, це були найкращі дві години в історії міста“, – резюмував представник яготинського осередку прес-служби Офісу президента. 
  У Кривому Розі Володимир Зеленський взяв участь у церемонії відкриття матчу між ФК “Кривбас” і ФК “Черкащина”. Цей матч став першим для відродженого клубу з Кривого Рогу і, швидше за все, останнім, повідомляє газета “Криворізький бомонд”. Президент України запізнився на церемонію відкриття на 50 хвилин. За інсайдерською інформацією, його відмовляли від відвідування матчу і спеціально возили по інших стадіонах, щоб не накликати нещастя на новий клуб. Але Володимир Олександрович вибіг з машини кортежу, самостійно добіг на потрібний стадіон і там вдарив по м’ячу. “Так, на жаль, цей матч буде останнім, – сказав журналістам спортивний директор ФК “Кривбас” Чікі Бегірістайн. – Грошей вистачило лише для того, щоб провести один матч. А сьогодні ще й дізналися, що усі бутси футболістів з’їли миші і їм немає в чому грати.” Функціонери криворізького клубу пообіцяли, що в наступному році відроджений ФК “Кривбас” буде заново відроджений, але в таємниці від Офісу Президента. Таємничий анонім, спецiально для 
  Президент України Володимир Зеленський в рамках робочої поїздки до Львова виклав у соцмережі фото на фоні недобудованого моста через річку Полтву. Про це повідомляє пресслужба ДП “Полтвамостобуд”. “Міст у Львові через річку. Будуємо цілодобово! Хтось обіцяв багато років, а ми робимо!” – стверджує Зеленський у підписі до фотографії. У пресслужбі додають, що селфі на фоні моста через Полтву – вже третє фото Зеленського, зроблене під час поїздки до Львова. Перед тим Президент проінспектував Львівський метрополітен та Львівський морський порт. “В рамках програми «Велике будівництво» ми робимо те, що до нас вважали неможливим. І робимо в максимально короткі терміни. Це три нові станції метро у Львові за рік. Хтось про це лише мріяв, а ми робимо“, – йдеться у підписі президента до фото на фоні станції метро “Личаків”. Окрім того, за словами Зеленського, попри загальний спад економіки Львівський морський порт цьогоріч збільшив прибутки за перше піріччя на 42% у порівнянні з відповідним періодом минулого року. “Кинув у море монетку, щоб ще раз повернутись до Львова“, – підписав фото Зеленський. 
  Офіс генерального прокурора повідомив про ще одну підозру експрезиденту Петру Порошенку. Його підозрюють у нашесті рудих іспанських слимаків. Про це повідомляє пресслужба Офісу генерального прокурора у Тіндері. За даними слідства, Порошенко ще на посаді президента у 2014-2019 роках “явно злочинними діями або ж бездіяльністю” сприяв зростанню в Україні популяції рудих іспанських слимаків. “Наразі вирішується питання, злочинні дії Порошенка на посту президента чи злочинна бездіяльність Порошенка на посту президента привели до тієї ситуації зі слимаками в країні, яку ми маємо зараз, – йдеться в повідомленні офісу. – Зрозуміло одне: з перших днів розуміючи, що не втримає владу, Порошенко вже почав готувати реванш і для цього вставляти палки в колеса своєму наступнику. І через це ми маємо нашестя рудих слимаків по всій країні і бідкання на владу за це.” Слимаки – це спеціально продуманий повзучий (в прямому сенсі) реванш, вважають у генерального прокурора. “Наразі вирішується питання щодо обрання відносно підозрюваного запобіжного заходу у вигляді тримання під вартою та щодо слідчих дій у вигляді очної ставки Порошенка зі слимаками“, – кажуть в офісі. У Порошенка звинувачення відкидають, проте не виключають, що найближчим часом рудих слимаків йому можуть підкинути. UaReview  Читайте такожНа Житомирщині батько двох дітей вбив мухуПолітолога з каналів Медведчука зловили на крадіжці в АТБУ Максима Степанова вкрали в плацкарті шкарпеткиТупицький скликав кумів, щоб вирішити, що робити з РНБО та Зеленським
  Президент України Володимир Зеленський переїхав у державну резиденцію в Конча-Заспі для того, щоб набратись українського державницького духу, який залишив після себе Віктор Ющенко. Про це повідомила прессекретарка президента Юлія Мендель у своєму ТікТоці. “Так, Зеленський з сім’єю справді проживатиме у державній резиденції Конча-Заспа, – повідомила Мендель. – Але зовсім не тому, що простий хлопець з народу захотів жити за державні кошти як олігарх. Не вірте тому, що перше приходить вам на думку. Насправді причина зовсім інша.” Справа у тому, що Зеленський вирішив стати справжнім українським державником-патріотом. “Це не секрет, що Володимир Олександрович народився і виріс у російськомовному регіоні, все життя розмовляв і творив на російській мові, гастролював в Росії, знімав кіно в Росії. І все це зовсім йому не заважало, поки він не став президентом України. Пропрацювавши на цій посаді рік, Зеленський зрозумів, що для того, аби увійти в історію як справді великий український політичний діяч, йому не вистачає лише одного – позбутись усього малоросійського, що в ньому є“, – продовжує прессекретарка. Важливо. Сподобався матеріал – підтримайте нас на Патреоні Для цієї мети Зеленський абсолютно змінив свій побут. Він посилено вчить українську мову та історію, зубрить на пам’ять “Кобзар” Шевченка, щоранку перечитує щоденники Василя Стуса вголос, по вечорах після роботи перевдягається у вишиванку та шаровари, тримає під подушкою портрет Степана Бандери. “І в маєток Конча-Заспа він переїхав лише з однією метою, – запевняє Мендель. – У цьому маєтку десять років прожив Віктор Ющенко, найбільш український президент України. Тож Зеленський переїхав у Конча-Заспу для того, аби набратись державницього духу та українського патріотизму. Президент ходитиме стежками, якими ходив Віктор Андрійович, спатиме на ліжках, на яких той спав, годуватиме бджіл, яких той годував.” Прессекретарка упевнена, що завдяки своїй завзятості Зеленському вдасться перетворитись на справжнього патріота, тож виборцям не варто хвилюватись. За її словами, гроші платників податків, що підуть на державну дачу президента, варто сприймати як вигідну інвестицію, яка дуже скоро себе виправдає. 
  Спільнота людей, що страждають на діарею, висловила своє обурення діями Володимира Зеленського, який, звертаючись до далекобійників у Viber-групі, назвав їх “засранцями”. Про це повідомляє офіційна Viber-група людей, що страждають на діарею. Зокрема, їх обурили слова Зеленського “Хотів би вам просто сказати: ви, хлопці, засранці”. “Ми розуміємо бажання президента провчити далекобійників, – йдеться у повідомленні групи. – Але також вбачаємо у зверненні, яке він обрав, ознаки дискримінації. Зокрема, в контексті погрози далекобійникам слово “засранці” має негативне забарвлення та використовується у значенні “погані люди”. При цьому, люди, які мають проблеми з травленням та страждають на діарею, мають такі ж самі громадянські права, як і люди з нормальним травленням, і хочуть, аби до них ставились відповідно. Тобто не вважали їх “поганими людьми”.” У Viber-групі вимагають від Зеленського вибачення, а також закликають свідоме суспільство не пропускати повз вуха такі висловлювання влади. “Ми не хотіли б, аби було, як в переінакшеній версії відомої цитати: коли вони прийшли за засранцями, я залишався безмовним… Коли вони прийшли за мною, не залишилось нікого, хто б заступився за мене“, – йдеться в повідомленні. Нагадаємо, Зеленський знайшов чат далекобійників і пригрозив “засранцям”. 
  Після того, як президент України Володимир Зеленський назвав очільника Міністерства внутрішніх справ Арсена Авакова «потужним міністром», низка науковців зацікавилась питанням, яка потужність Авакова. Про це повідомляє видання “Фізика, 7 клас”. “Потужність – це робота, виконана за одиницю часу, – пояснює фізичний експерт Вадим. – Саме на цій формулі потрібно будувати обрахунки потужності міністра.” “Фізика точна наука, і формула потужності розставляє все на свої місця, – додає політолог Максим. – Міністр Аваков зберігає свою посаду з 2014 року, цілих 6 років, тобто, багато часу. Гучних справ за цей час розкрито небагато, реформа поліції не запрацювала як слід, тобто роботи виконано небагато.” “За нашими підрахунками, потужність Авакова становить близько 72 Ват, – каже фізичний експерт. – Отож, потужність міністра дорівнює всього 0,1 кінської сили, і співмірна з потужністю лампочки.” 
  Станом на сьогодні, 21 травня, на усій території України спостерігається приємний аромат від кущів бузку. Про це заявив президент Володимир Зеленський у відеозверненні. “Надворі дуже гарно пахне бузком“, – заявив глава держави, втягуючи ніздрями повітря. Джерело в Офісі президента підтвердило опубліковану раніше інформацію, що бузком пахне навіть на Банковій. Один із депутатів “Слуги народ” на умовах анонімності розповів, що у фракції активно обговорюють цвітіння бузка, його блідо-рожевий та фіолетовий кольори, а також його приємний запах. Одразу кілька телеграм-каналів, які пов’язують із Зеленським, опублікували ексклюзивні фото бузку. Натомість, на думку низки політичних експертів, цією заявою Зеленський намагається відвернути увагу від чогось, що пахне погано. Нагадаємо, природа очистилася. 
  Українські IT-фахівці, під чітким керівництвом нардепа Євгенія Брагара, розробили першу платформу для спільного вигулу собак на час карантину. Про це повідомило джерело в монобільшості. Таким чином обранець від «Слуги народу» допомагає своїй команді реалізувати проєкт «Держава в смартфоні». «Догшерінг – це похвилинна оренда собаки. У вартість включено харчування, щеплення, миття собаки, а також податки», – цитує джерело слова Брагара. Послуга надається через мобільний додаток. Весь процес користування послугою відбувається зі смартфону. Бронювати та розпочинати/закінчувати оренду пса можна тільки через смартфон. «Я думаю, на час карантину люди повинні мати можливість гуляти на вулиці. Або сидіти в хаті, при цьому заробляючи. А для собак це ще й більше часу на забавки», – додає народний депутат. Догшерінг став першим проєктом Брагара у майбутньому бізнес-холдингу, який покликаний дати людям змогу заробляти на своїх собаках. Найближчим часом нардеп планує записати відеозвернення, у якому закличе молодь допомогти із реєстрацією на платформі пенсіонерам. Андрій Ткачук, спеціально для 
  Після презентації “платформи примирення” радник секретаря РНБО Сергій Сивохо несподівано зліг, після чого соцмережами поповзли різні чутки. Про це повідомляє джерело в одному з медичних закладів. “В мережі з’явилось фото, на якому Сивохо лежить в оточенні великої кількості людей (понад 60), – розповідає джерело, одягнене у маску. – І це при тому, що збиратись великими групами людей є небезпечно з огляду на загрозу коронавірусу. Крім того, Сивохо вже немолодий, що є додатковим фактором ризику. Цього вистачило, аби різні експерти в мережі почали робити висновки, що Сивохо зліг через коронавірус.” Така версія не відповідає дійсності, вважає джерело, чхаючи в лікоть. Нагадаємо, через коронавірус влада просить українців утриматись від фейспалмів. 
  Визнаний хірург керуватиме Департаментом збереження цінних набутків минулого.  Мумія славетного хірурга Миколи Пирогова на найближчому засіданні Кабінету міністрів України буде призначена заступником Міністра охорони здоров’я. Про це повідомляє компетентне джерело Uareview у міністерстві. «Ми не дамо західним інституціям зруйнувати все добре, що було зроблено в українській медицині в минулому, — за словами джерела, заявив Міністр охорони здоров’я Ілля Ємець на зустрічі з керівниками департаментів. — Нам важливо зберегти спадщину Семашка, Амосова, Тодурова, Бахтєєвої та Пирогова. Найкращий досвід збереження має саме Микола Іванович Пирогов, якому вдалося зберегтися нетлінним до наших днів».  Тож мумія Миколи Пирогова очолить новостворений Департамент збереження набутків минулого Міністерства охорони здоров’я, а також увійде в раніше створену президентом Володимиром Зеленським робочу групу з переоцінки та переосмислення медичної реформи.  «Компетентність Миколи Івановича не викликає в керівництва жодних сумнівів, — каже джерело. — А заперечення, які пролунали з боку деяких ще не звільнених представників і таємних прихильників старої команди Уляни Супрун, міністр назвав неприйнятними проявами ейджизму та дискримінації».  За словами джерела, з огляду на особливі сімейні обставини та запроваджений в Україні карантин новопризначеному заступнику дозволять працювати дистанційно — зі свого музею-садиби у Вінниці, де він перебуває з 1881 року.  Нагадаємо, раніше президент Володимир Зеленський заявив, що Україні не потрібно поспішати з медичною реформою, а міністр Ілля Ємець уточнив, що реформа триватиме, але на основі вітчизняного досвіду.  Читайте також: Уряд оголосив призов на міністерські посади. 
  У зв’язку з відмовою багатьох кандидатів на міністерські посади новий голова уряду Денис Шмигаль оголосив призов на посади міністрів та їхніх заступників. Про це повідомляє видання “Власне джерело” з посиланням на власне джерело в Кабінеті Міністрів. «Багато кандидатів відмовились від міністерських крісел. Тож ми посилюємо співпрацю з військовими комісаріатами для залучення спеціалістів на міністерські посади», – цитує джерело Шмигаля. Також відомо, що в разі неукомплектування Кабміну призовниками буде оголошено набір контрактників. Призову підлягають громадяни України, які мають право голосу, вищу освіту, володіють державною мовою та з особистою відданістю президенту. «Ми не набиратимемо людей, які симпатизують іншим партіям, адже існує ризик їхньої ефективності», – зазначило джерело в Кабінеті Міністрів. 
  На відміну від Олексія Гончарука, який катався по Кабміну на самокаті, Денис Шмигаль приїхав до Верховної Ради на гіроскутері. Тим самим він з самого початку показав, що буде діяти не так, як його попередник, повідомляє видання “Урядовий вольєр”. “Ми не будемо повторювати помилок попереднього уряду, ми все будемо робити по-своєму, – заявив чоловік, зовні схожий на нового прем’єр-міністра та трошки на старого. – Почнемо з того, що тепер ми будемо вітатися тільки лівою рукою.” Майбутні міністри також підкреслюють, що будуть працювати по-іншому. “Вони їздили на самокатах – ми будемо їздити на гіроскутерах, вони надсилали населенню дві квитанції за газ – ми не будемо надсилати жодної, люди самі розберуться кому скільки платити. Вони роз’єднували міністерства – ми будемо об’єднувати“, – заявив журналістам один з претендентів на посаду Міністра сільського господарства, освіти та спорту. Крім того, в новому уряді обіцяють частіше думати про падіння української промисловості. Павло Коваль спеціально для 
  Україна стане першою державою в світі, що враховувує гороскопи під час конкурсів на державні посади. “Це стало можливим завдяки діджиталізації уряду та сталому курсу на ударну модернізацію державних структур“, – повідомив міністр Дубілет на прес-конференції, присвяченій впровадженню нового трудового кодексу. – “Якщо зорі складуться сприятливо, вже з наступного року натальна карта буде обов’язковим документом при працевлаштуванні.” Як з’ясувалося, найкраще розкривають злочини поліціянти-скорпіони (99,98 %), та леви (98,8%). А ось, наприклад, серед вчителів молодших класів “водні” знаки демонструють одні з найгірших результатів. У цих вчителів майже 2% учнів лишились на другий рік навчання. Для впровадження новації КМУ буде створено ДП Статистичної Гороскопії, також планується доробити портал Прозоро, оснастивши його автоматизованим визначником сприятливих днів для проведення торгів. За джерелами UaReview, індивідуальний гороскоп можуть включити до переліку біометричних даних. Кандидатам на державні посади рекомендують особливо ретельно перевіряти у заявах дані щодо дати народження. Нагадуємо, відповідно до статті No. 5/33/42 Трудового Кодексу України від 2020 р. забороняється дискримінація за знаком зодіака при прийомі на роботу в комерційні заклади. Богдан Артюшенко спеціально для 
  Увечері 14 лютого, святкуючи після роботи День Святого Валентина, Володимир Зеленський хильнув зайвого. Після цього він взяв телефон та набрав колишнього голову Офісу президента Андрія Богдана. Про це повідомили в телеграм-каналах одразу кілька надійних джерел у Офісі президента. “Привіт, Андрій!” – наспівав Зеленський в слухавку російською мовою. Про подальший перебіг розмови джерела тактовно замовчують. За неперевіреною інформацією інших джерел, пізніше Зеленський зателефонував колишньому співведучому гумористичних шоу Євгену Кошовому. Нагадаємо, традицію телефонувати своїм колишнім головам адміністрацій започаткував ще Леонід Кучма. Усі наступні президенти також набирали своїх колишніх. Подейкують, що Віктор Янукович також періодично до когось телефонує, але ніхто не бере слухавку. Порошенко ж перед виборами телефонував до усіх своїх колишніх виборців. 
  Уряд України має намір вирішувати дефіцитні ситуації при виконанні бюджету на 2020 рік за рахунок мікрокредитування. Про це заявив лисий з Кварталу в одному зі столичних барів. «Всі так переживають за бюджет, ніби це серйозна проблема, – розповідає лисий. – Походіть будь-яким українським містом – кожна друга вивіска пропонує рішення. «Швидко гроші», «Готівочка» та інші установи пропонують позики саме для ситуацій, коли потрібно швидко вирішити фінансові проблеми. Замість залазити в боргову яму МВФ, набагато краще позичати гроші в своїх, українців, котрим близькі твої проблеми». За словами лисого, серед варіантів наповнення бюджету розглядали також додрук необхідної суми коштів, але міністерство фінансів відхилило ініціативу «без пояснення причин». У Кабміні переконані, що активне використання мікрокредитів для наповнення бюджету може стати однією з найбільших інновацій «уряду технократів» та відкрити принципово нову сторінку життя України як держави. Що саме це означає, в Кабміні не уточнюють. Нагадуємо, уряд не вказував ставки на спорт як статтю доходів у бюджеті 2020, і слава Богу. 
  Ілля Кива готується побити особистий рекорд – він вже два дні публічно нічого собі не чухав. Група вчених зі Стенфордського університету, які спостерігають за поведінкою депутата з 2009 року, вважають таку поведінку аномальною та допускають, що він просто накопичує сили та готує нові парламентські чухання. Про це повідомляє інтернет-видання “Рукодільник”. У Міністерстві економіки не заперечують, що це може бути одним з факторів незначного падіння гривні. “Коли Ілля публічно щось собі чеше – гривня зміцнюється, – повідомив журналістам один із заступників помічника заступника Міністра економіки. – Ми поки не можемо пояснити цей феномен, тому продовжуємо аналізувати також інші фактори падіння та зростання національної валюти.” Тим часом, найбільші букмекерські контори світу вже почали приймати ставки, що наступним собі почухає Ілля. З величезним відривом перемагає не нога, і навіть не спина. Нагадаємо, нещодавно Ілля Кива зібрав прес-конференцію, на якій повідомив журналістам, що нічого не буде коментувати, бо знаходиться зараз за кордоном. 
  Найближчим часом Верховна Рада може прийняти рішення, яке дозволить подавати законопроєкти на розгляд у вигляді коміксів та графічних новел. Про це заявляють одразу кілька джерел із анонімної парламентської монобільшості. Як повідомило одне з наших джерел: «Турборежим має ряд значних мінусів, зокрема необхідність аналізувати дуже багато текстів і, що найгірше, розуміти їх за дуже стислий проміжок часу. Не всі наші депутати вміють достатньо швидко читати і це ставить нас у незручне становище – часто люди самі не розуміють, за що саме голосують. Тому вже кілька місяців всередині партії обговорюють ініціативу, яка дозволить подавати до розгляду не сухі нецікаві тексти, а стислі перекази, оформлені в комікси з яскравими малюнками. Це дозволить депутатам дізнаватись більше про законодавчі ініціативи, які вони приймають.» Керівництво партії відмовляється від розлогих коментарів з цього приводу, однак по секрету зазначає, що ініціатива також має на меті заохотити депутатів читати на дозвіллі – сценаристів для законодавчих коміксів планують набирати з числа лавреатів Шевченківської премії і переможців конкурсу «Коронація слова». 
  Якби вибори відбулися наступної неділі, то 73% опитаних українців залишились би вдома і переглядали б серіал “Свати” на телеканалі 1+1. Про це йдеться в опитуванні соціологічної групи “Рейтинги”, що було проведено минулого тижня. При цьому решта опитаних мають кардинально іншу точку зору щодо виборів. 5% наступної неділі переглядали б програму “Хата на тата”, ще 3% подивилися б повтор серіалу “Кріпосна”, а 3% – повтор програми “Орел і решка” за 2012 рік. Решта програм набрало б менше одного відсотка голосів опитаних. 9% респондентів відповіли, що їм важко відповісти на питання. Соціологічна група “Рейтинги” опитала 3 030 жителів України (окрім окупованих територій Донбасу та анексованого Криму) віком 18+, які мають право голосувати на виборах. Похибка не перевищує 1,8%. 
  На розгляд народних депутатів буде винесено законопроект щодо відкриття ескорт-сервісу у Верховній Раді. Про це на з’їзді «Слуги народу» заявив новий керівник партії Олександр Корнієнко. Обговорюючи напрямки стратегічної роботи, Корнієнко сказав: «Партія має бути сексі, тобто збуджувати». Наші джерела в партії трохи прояснили його позицію: «Люди завжди схильні асоціювати приємне для ока з корисним і хорошим. Спершу ми гадали, що потрібного ефекту зможемо досягти, дозволивши ходити в адмінбудівлях у шортах, але з наближенням зими стало ясно, що в хід потрібно пускати важку артилерію. Оскільки ми, на жаль, не можемо власноруч відбирати достатньо привабливих депутатів, з’явилось рішення створити у стінах Верховної Ради ескорт-сервіс, який дозволить нашим депутатам виглядати більш презентабельно в очах виборців». Поки що невідомо, чи зможуть користуватися послугами ескорт-сервісу депутати інших фракцій та самовисуванці. 
  Голова Офісу президента Андрій Богдан заявив, що після подій на «ФудМаркеті» (досл. «базар їжі») та в Золотому назріла реальна потреба впровадити окрему посаду відповідального за базар (офіційна назва – уповноважений заступник президента з питань базару). «Раніше ці обов’язки виконував я, – засмучено розповідає пан Богдан, – але після останніх подій стало зрозуміло, що поєднувати роботу героя мемів та відповідального за базар я не можу – бракує часу.» «Фізичної реакції з боку президентського апарату виявилось недостатньо, – визнає голова служби охорони президента Юлія Мендель, – журналісти і люди вимагають, щоби президент реально щось говорив. Досвід прес-конференції показав, що проблема значно серйозніша, ніж ми спершу думали. Доводиться шукати альтернативні рішення, безпрецедентні для світової політики.» Конкурс на посаду оголосять першого листопада. Податись на нього зможе кожен охочий. В Офісі президента заявляють, що досвід роботи (наявність судимостей або можливість продемонструвати бодай три мобіли, віджаті після прийняття закону про люстрацію) може стати суттєвою перевагою для учасників. Результати конкурсу обіцяють оголосити першого квітня наступного року. 
 Через чергову хвилю передруків сатиричних матеріалів UaReview в засобах масової інформації вкотре нагадуємо, що UaReview – це сатиричні вигадані “новини” і не можна сприймати наші матеріали як правдиві. Всі згадані на сайті події та персонажі вигадані, а будь-який збіг з реальними подіями та людьми є випадковим. Крім того закликаємо усіх почитати про фейкові новини, The Onion, The Borowitz Report а також пройти безкоштовний онлайн-курс “Наука повсякденного мислення“. Дякуємо за розуміння! * * * Петро Порошенко став співвласником Дизель Шоу П’ятий президент України Петро Порошенко уклав угоду про купівлю міноритарної частки “Дизель Шоу”. 30% акцій телепроекту обійшлися Порошенку в 24,5 млн грн. Про це повідомила у своєму телеграм-каналі журналістка Соня Кошкіна. “Тільки-що… Компанія Порошенка купила 30% Дизель Шоу. Тепер він хоче скинути Зеленського з двох тронів: президентського та комедіантського. Тролінг 80 рівня“, – написала журналістка. Представники гумористичного проекту відмовились коментувати чутки. Натомість прес-секретар екс-президента Святослав Цеголко їх підтвердив. “Петро Порошенко 5 років успішно боровся з монополіями. Тепер потрібно покінчити з монополією Кварталу 95“, – сказав він. При цьому прес-секретар заявив, що Порошенко не впливатиме на редакційну політику “Дизель Шоу”. “Петро Олексійович просто захотів фінансово допомогти талановитим акторам, адже вважає, що українцям потрібна альтернативна політична сатира, – сказав він та додав, – тим не менш, певні зміни відбудуться. До акторського складу “Дизель Шоу” вже найближчим часом увійдуть Матвій Ганапольський, Василіса Фролова та Андрій Полтава.” ЧИТАЙТЕ ТАКОЖ: Андрій Богдан змінив ім’я на Богдан Андрій Влад Радійчук спеціально для 
  Так звані Міністерства освіти і науки псевдореспублік у Донецькій і Луганській областях заднім числом ввели в шкільну програму з математики на 2019-2020 роки вивчення формули Штайнмаєра. Про це повідомила місцева газета “Вісник Донбасу”. Терміновими постановами так звані Міністерства освіти і науки так званих ДНР та ЛНР зобов’язали усіх вчителів математики на території республік в найкоротший термін (але не більше трьох днів) провести вилучення в учнів підручників з математики, вписати туди від руки формулу Штайнмаєра, та віддати назад. Десятьом учителям, які впораються з завданням найшвидше, в міністерствах пообіцяли заохочувальні призи у вигляді звільнення від суботників на два місяці. Крім того, так званий міністр освіти і науки ДНР Геннадій Душков власноруч передав одразу п’ятьом донецьким школам портрети Франка-Вальтера Штайнмаєра. “Разом з цими портретами передаю вам мою віру в формули і в наше велике майбутнє“, – цитує газета слова Душкова. Також повідомляється про певні непередбачені випадки. Так, в одній з шкіл учні вже встигли домалювати Штайнмаєру на портреті вуса. ЧИТАЙТЕ ТАКОЖ: Андрій Богдан змінив ім’я на Богдан Андрій 
  Після тривалого розслідування журналістам нарешті вдалось з’ясувати особу людини, про яку періодично говорить Володимир Зеленський. Нею виявився 23-річний студент з Японії, який навчається в одному з Київських вишів. “Після спільної прес-конференції з Трампом, на якій Зеленський заявив, що він “Нікому Нічого не винен”, мені стало дуже цікаво, хто такий цей Нікому Нічого, – розповідає один із журналістів розслідувачів. – І, як пізніше виявилось, таких же цікавих, як я, доволі багато.” Спільно журналісти розслідувачі почали пошук людини з таким іменем, і вже за кілька днів вийшли на слід Нікому Нічого з Японії. “Завданням номер один для будь-якого журналіста є встановити істину, тобто провести фактчекінг і з’ясувати, чи слова певного політика відповідають дійсності“, – продовжує один із журналістів. – Тож ми знайшли гуртожиток, в якому проживає Нікому Нічого, пройшли прохідну (це було нелегко), знайшли потрібну кімнату і поставили йому питання, яке усіх нас цікавило.” “Вам щось винен Володимир Зеленський?” – запитали журналісти-розслідувачі. “Ні“, – відповів Нікому Нічого. 
  Голова Офісу президента Андрій Богдан змінив ім’я і прізвище, взявши за нове ім’я своє старе прізвище, а за нове прізвище – старе ім’я. Причиною стала потреба в очищенні репутації. Про це повідомив Андрій Богдан у своєму інстаграмі, виклавши фото свого паспорта із новим ім’ям. “Тепер всі репутаційні помилки, які зробив Андрій Богдан – у минулому, – пише голова ОП. – А Богдан Андрій може починати своє служіння народу з чистого листа. Підписуйтесь на мої нові сторінки в соцмережах ))).” Сторінки оновленого голови Офісу президента Богдана Андрія вже можна знайти в соцмережах і вони заповнені виключно офіційною інформацією – про робочі візити, рішення, політику, співпрацю. Тут тепер немає жодного селфі, навіть з президентом. Крім того, голова Офісу президента розповів, що у нього залишаються старий закордонний паспорт на ім’я Андрія Богдана, з яким він може їздити за кордон в особистих справах, та старі сторінки в соцмережах, де він буде постити селфі з відпочинку, фото в обіймах з друзями, відео з вечірок, сторіз у несерйозному стилі тощо. “Тепер журналістам буде набагато тяжче наїхати на мене, – пише Богдан. – Їм треба буде слідкувати за двома особистостями. А якщо все-таки щось накопають, то завжди є виправдання: це був тусовщик Андрій Богдан, а не голова ОП Богдан Андрій 🐥🐤🐤. Тепер, у двох іпостасях, мені буде легше зробити їх разом ))))).” На сайті президента вже з’явилась інформація про указ Володимира Зеленського про звільнення з посади голови Офісу президента Андрія Богдана і призначення на його місце Богдана Андрія. ЧИТАЙТЕ ТАКОЖ: Нікому Нічого, якому не винен Зеленський, виявився громадянином Японії 
  В Трускавці у готелі з номерів зникло 256 рушників. Їх відсутність виявили після виселення з готелю 254 депутатів партії “Слуга народу”, що проходили тут тижневе навчання. Про це повідомив один із працівників готелю, що просив не називати свого імені, віку, статі та кольору волосся. “Я сам голосував за “Слугу народу” і мені дуже подобались ці веселі молоді люди протягом всього тижня, що вони проживали в готелі, – розповідає працівник готелю. – І тому, може, я би нікому й не розповідав про ці злощасні 256 рушників. Але керівництво готелю поклало всю провину за їх зникнення на персонал і вимагає від нас відшкодування. А рушники були не дешеві. І це значить, що всі ми цілий місяць працюватимемо безкоштовно – щоб оплатити ці довбані рушники!” На запитання, чому в навчанні брало участь 254 депутата партії “Слуга народу”, а рушників зникло – 256, працівник готелю відповідає: “Я, звичайно, можу помилятись, бо на власні очі нічого не бачив, і все це лише мої особисті здогадки… Але під кінець тижня сюди приїхав президент України Володимир Зеленський та керівник Офісу президента Андрій Богдан.” Працівник готелю також попросив через ЗМІ можливості звернутись до нових власників рушників і передати їм, хто б вони не були, згадати про такі давно втрачені в політиці якості, як совість, чесність та відповідальність, і повернути рушники на місце. 
  Голова політичної партії «Громадянська позиція» Анатолій Гриценко, що вчергове не пройшов до Верховної Ради, минулого тижня подав своє резюме на вакансію вахтера в одному з київських вишів. Про це повідомляють злі язики у студентських гуртожитках. Після того, як Анатолій Гриценко не пройшов 2010 року на виборах Президента, потім не став Президентом у 2014, після чого у тому ж році не пройшов зі своєю партією до Парламенту, пізніше пролетів на президентських виборах 2019 року і зрештою не пройшов із партією до Верховної Ради у 2019 році, він вирішив помінятись ролями із виборцями. Гриценко влаштувався працювати на прохідній і тепер не йому, а він нікому не дозволить нікуди проходити. “Тільки не розумію, звідки така нелюбов до студентів, – скаржиться один із мешканців гуртожитку. – Можна було піти працювати на прохідну якогось заводу, вахтером в новобудову, зрештою, навіть охоронцем в нічному клубі. Але ні, мстить чомусь саме нам.” До слова, це вже не перший випадок, коли Анатолій Гриценко після невдалих виборів іде працювати зі студентами. Так у 2015 році лідер “Громадянської позиції” влаштувався доцентом кафедри політології у Києво-Могилянській академії, де не допускав студентів до сесій. Нагадаємо, раніше Гриценко не пройшов у двері. 
  Центральна виборча комісія зареєструвала експрезидента-втікача Віктора Януковича кандидатом у народні депутати для участі у дострокових виборах до Верховної Ради, які заплановані на 21 липня. За таке рішення проголосували 11 членів комісії, 1 висловився проти, ще 4,5 – утримались. Про це повідомляє кореспондентка газети “Дивне сьогодні” Альбіна Сарафанова. “Буквально щойно я завершила телефонну розмову, – розповідає Сарафанова, – зі своєю однокласницею. А просто перед тим я набирала подругу дитинства, і свого колишнього, щоб перепитати, чи правда, що він зв’язався з Лєнкою з ломбарду. А раніше хвилин сім розмовляла з мамою, в неї проблеми зі шлунком. Так от, ще до того мені дзвонив Віктор Федорович, і повідомив, що в нього погано тягне інтернет, тож відеозвернення найближчими днями не буде. А одразу після вирішення цих проблем – буде.” Підставою для реєстрації Януковича кандидатом стало судове рішення. Несподівано стало відомо, що адвокат Януковича зміг довести, що той протягом останніх 5 років проживає в Україні. Аргументом, який зміг схилити суддю визнати цей факт, було відео з прес-конференції в Ростові-на-Дону від 06 лютого 2019 року, під час якої Янукович зауважив, що прогулянку Ростовщиною можна і слід вважати ідентичною прогулянці Донеччиною (нагадаємо, Янукович сказав: “Я выхожу иногда прогуляться по улице, и как будто я иду в Донецке: “Здрасьте-здрасьте, здрасьте-здрасьте”. Это Ростов сегодня. Реально, куда ни глянь – там украинцы в Ростове“, – прим. ред.). Крім того, представник експрезидента остаточно переконав суддю, порекомендувавши: “Почитайте у Вікіпедії про етнокультурні регіони України. І оскільки там теж згадується регіон Ростова-на-Дону, ми не можемо заперечувати того факту, що в цьому є певний сенс.” Янукович балотуватиметься в 46-му одномандатному виборчому окрузі в Донецькій області, де планував балотуватись Андрій Клюєв, екс-глава його ж екс-Адміністрації президента. Останній поки ніяк не прокоментував новину, оскільки журналісти побоялись повідомляти його. Юлія Толстих спеціально для 
  22 червня, під час концерту всесвітньо відомого діджея Armin Van Buuren у Києві, на сцену вийшов кандидат в депутати від “Слуги народу” по одномандатному виборчому округу №214 Віктор Стретович. Про це повідомила низка відвідувачів шоу ASOT 900 в соцмережах. Кандидат в нардепи вийшов на сцену під час виконання діджеєм композиції “Armin Van Buuren feat. Justine Suissa – Burned With Desire“, попросив стишити музику й вимкнути лазери. Тоді від імені усіх виборців мажоритарного округу №214 (концерт проходив у МВЦ, що знаходиться на території округу) Стретович подякував Арміну Ван Бюрену за чудовий концерт і запросив приїжджати до Києва частіше. “Зі свого боку, як депутат, я зроблю усе можливе, щоб розвивати індустрію Trance-музики у Дніпровському районі Києва на рівні Західної Європи“, – заявив кандидат. Тоді вручив діджею листівку з зображенням Володимира Зеленського та футболку з символікою партії “Слуга народу”, обійнявся з ним, зробив селфі та покинув сцену, після чого Armin Van Buuren продовжив свій сет. Відвідувачі шоу по-різному сприйняли вихід кандидата в нардепи на сцену. Найбільш здивованими були гості з-за кордону, які не звикли до агітації на концертах. Очевидці стверджують, що охорона спочатку не хотіла пускати Стретовича на сцену під час сету Арміна Ван Бюрена. Але коли він показав партійний квиток “Слуги народу”, усі розступились. Нагадаємо, позачергові парламентські вибори відбудуться 21 липня 2019 року. 
  У документ, який регламентує зовнішній вигляд співробітників і відвідувачів будівлі Адміністрації президента, знову було внесено зміни. Через тиск громадськості, спричинений жартами в соцмережах, до АП знову заборонили заходити в шортах. Про це повідомили у Департаменті дрес-коду Адміністрації президента. “У команди нашого департаменту завжди дуже багато роботи, – повідомила відповідальна за Департамент дрес-коду Олеся Грицько. – Щодня наш департамент повним складом кілька годин сидить у соцмережах з метою дослідження реакції користувачів на регламент щодо зовнішнього вигляду відвідувачів та працівників АП. І зазвичай усе було тихо, люди не бідкались.” Та ситуація докорінно змінилась після оприлюднення новини, що до Адміністрації президента можна ходити в шортах. “Ми отримали стільки(!) коментарів! – Грицько мовою жестів показує велику кількість, після чого продовжує. – Усі з нас глузували. А найбільш радикальні коментатори навіть пропонували дозволити заходити до АП в шкарпетках під сандалі чи навіть в футболках-сіточках. Тож з огляду на резонанс ми вирішили заборонити ходити в АП у шортах.” З огляду на тиск громадськості щодо шортів з одного боку і аргумент “в штанах спекотно” з іншого, у департаменті прийняли компромісний варіант дрес-коду: відсьогодні до Адміністрації президента можна ходити у капрях. “Вони не такі короткі, як шорти, і не такі довгі, як штани. Капрі – ідеальний варіант для відвідування Адміністрації президента в літню пору. Крім того, це рішення покаже відкритість команди нового президента і наше бажання прислухатись до людей“, – зазначає пані Грицько. Наразі команда Департаменту дрес-коду посилено гортає стрічки соцмереж у пошуку реакції на дозвіл відвідувати АП у капрях. 
  На другий день Великодня Президент України Петро Порошенко завітав до Львова, під час якого виступив з промовою. У знак подяки за голоси, віддані за нього на виборах Президента, Порошенко підготував для львів’ян найцікавішу розповідь, яку винайшло людство – він переказав останню серію “Гри престолів”. Про це повідомив кореспондент UaReview з місця події. “Дорогі друзі! Слава Україні! – звернувся Порошенко до львів’ян, а після тривалих оплесків продовжив. – Ніч опустилась на Вінтерфелл…” Порошенко детально і з усім своїм красномовством переказував кожен момент битви за Вінтерфелл, не пропускаючи жодної деталі, підбираючи вдалі епітети, максимально точно доносячи емоційний стан та зберігаючи загальну епічність картини. “Я ніби на власні очі бачила те, про що казав Порошенко, – зізнається одна зі слухачок промови, пані Ірина. – Навіть не так: я ніби сама була там, у Вінтерфеллі, і ніби сама воювала проти білих ходаків. А коли помирали один за одним герої – я не могла стриматись, сльози так і текли по щоках. Прекрасна промова!” “Коли я слухав розповідь про повітряний бій драконів, у мене ледь серце не зупинилось“, – зізнався інший львів’янин. Не всі, хто прийшли на зустріч з Порошенком, підтримували його політичні погляди. Так студент Юрій на виборах голосував за Зеленського. “Я прийшов на зустріч з Порошенком не для того, щоб підтримати, – зізнається Юрій. – Я хотів потролити його, засвистати, викрикувати щось безглузде. Проте, як тільки Петро Олексійович почав свою промову, вже було не відірватись від цієї прекрасної історії. Після завершення розповіді Порошенко для мене був таким же близьким, як Дейєнеріс Таргарієн, Джон Сноу чи Арія Старк. Я гордий, що у нас такий Президент!” Після півторагодинної промови львів’яни кілька хвилин поспіль скандували “Дякую!”, робили селфі з Президентом і запрошувати приїжджати ще.  Нагадаємо, раніше чоловік, який жодного разу не бачив “Гру престолів”, написав про це в Facebook 
  Відразу після виборів Президента, що відбулись 21 квітня, низка магазинів по усій Україні сповістила про небувале збільшення попиту на побутові та будівельні фарби зеленого кольору. Як наслідок, фарба повністю зникла з прилавків. Про це повідомляє Державна служба України з кольорів та контролю за фарбами. Після відкриття магазинів, 22 квітня, за лічені години покупці змели з полиць всю наявну зелену фарбу. 23 квітня, коли залишки фарби привезли зі складів у магазини, до обіду вони також повністю зникли. Продавці магазинів пов’язують такий попит на зелену фарбу з перемогою на виборах одного з кандидатів. За їх спостереженнями, фарбу купують в основному люди, дуже схожі на чиновників – у строгих піджаках і краватках, зі своєрідною манерою розмови. У Держслужбі наводять дослівну цитату одного з покупців зеленої фарби. “З метою перепрофілювання поточного рішення щодо базової підтримки законно обраного глави держави прошу виділити дві наявні ємності стандартних розмірів із розчином фарби на основі зеленого барвника за рахунок бюджетних коштів у найкоротший період“, – сказав чоловік чиновницької зовнішності. За словами аналітиків, після зникнення з магазинів зеленої фарби, на черзі – штурм чиновниками аптек у пошуку розчину Діамантового зеленого. 
  У Києві відбудеться Всеукраїнська виставка котів у мішку, яка є найбільшою з подібних подій в Україні. Тисячі котів будуть представлені в мішках у Міжнародному виставковому центрі. Про це повідомляють організатори виставки. Участь у виставці візьме кандидат в президенти Володимир Зеленський. У штабі Зеленського наголосили, що Володимир Олександрович максимально відкритий до своїх виборців та до журналістів, а тому з радістю відвідає виставку. “Так, звичайно, він теж буде в мішку. Такий регламент“, – додали в команді Зеленського. В рамках виставки відбудеться також нагородження та ярмарок. Журі визначить найкращих серед різних порід і мішків. Відвідувачі ж зможуть купити кота в мішку на будь-який смак. 
  Володимир Зеленський планував відвідати дебати з Петром Порошенком 14 квітня і навіть прибув завчасно під НСК “Олімпійський” на велосипеді. Проте, після спілкування зі своєю охороною, кандидат розвернув велосипед і поїхав назад. Про це повідомляє джерело у штабі Зеленського. “Після перевірки території навколо НСК “Олімпійського” охорона повідомила про загрозу життю кандидата“, – стверджує джерело. Зокрема, серед відвідувачів дебатів було виявлено невідомих людей, які наспівували пісню, що закликала до насильства. “Як побачиш наркомана — бий його, як таракана!” – співали вони. “Зважаючи на напруження напередодні другого туру виборів, наша команда вважає дії охорони кандидата цілком виправданими“, – додає джерело. 
  Астрологічна група “Гороскоп” оприлюднила результати своїх рейтингів про те, за кого голосуватимуть українці у другому турі виборів Президента України. Про це повідомляє журнал “Астрологічний вісник”. Так, відопвідно до результатів прогнозів, якщо б вибори Президента відбулись не 21 квітня, а сьогодні, то більшість знаків зодіаку проголосували б за Володимира Зеленського. Зокрема, за нього проголосували б виборці, що народились під знаками Овна, Діви, Стрільця, Козерога, Риб і особливо Рака. Натомість, відповідно до рейтингів “Гороскопу”, за Порошенка на виборах проголосували б Тельці, Близнята, Леви, Терези, Скорпіони та Водолії. Виборці-Близнята при цьому зіпсують свої бюлетені, залишивши більше ніж одну позначку, стверджують астрологи. Проте у астрологічній групі “Гороскоп” наголошують, що 21 квітня сонце перейде в знак Тельця, що належить стихії Землі, і на який впливає Венера. А це означає, що результати голосів можуть кардинально помінятись. Раки вже навряд змінять свою думку щодо кандидата, а от Терези, Козероги чи Діви – цілком можливо. 
  Студенти Факультету інформатики та обчислювальної техніки НТУУ «КПІ» в рамках курсової роботи створили нейронну мережу, яка, застосовуючи принципи глибинного навчання, вчилась спілкуванню на основі даних про кандидата в президенти Володимира Зеленського. Про це повідомляє газета “Київський політехнік”. “Цю нейромережу ми назвали словом Зе!бра. Ну, ви розумієте, Зе – Зебра, такий типу натяк, – розповідає студент, який попросив його називати Василем Голобородьком. – Навчання проходило в три етапи, під час яких ми поступово “згодовували” їй все новішу й новішу інформацію про Володимира Зеленського: його виступи, новини про нього, заяви його команди, рекламні відео. І щоразу, після кожного з цих етапів, при спілкуванні з Зе!брою на нас чекав певний сюрприз.” Так після першого етапу навчання “Зе!бра” почала на кожне питання відповідати виключно низькосортними жартами. То жахливими жартами з високим вмістом туалетного гумору, то українофобними, сексиськими чи гомофобними жартами. Післа другого етапу навчання нейромережа почала у відповідь записувати відео із закликами виконати якісь вимоги. При цьому сама “Зе!бра” жодної з цих вимог не дотрималась. “Та найцікавіше трапилось після третього етапу навчання на основі інформації про Зеленського, – продовжує Василь Голобородько. – Робота з нашою нейромережою базується на простому принципі: ми ведемо з нею діалог. Ми ставимо питання, Зе!бра відповідає, ми продовжуємо бесіду, далі вона і т.д. Так от, після третього етапу навчання Зе!бра перестала з нами спілкуватись взагалі. Незалежно від того, що б ми писали, вона нічого не відповідала. Ми навіть кілька разів перезавантажували систему, думали – зависла. Але ні – нейромережа просто вирішила не відповідати і все.” Попри те, що на захисті курсової роботи нейронна мережа “Зе!бра” ніяк не відреагувала на жодне з поставлених їй питань, курсову роботу високо оцінили викладачі й поставили за неї найвищі бали. 
  У Володимира Зеленського відповіли на заклик команди кандидата в президенти Петра Порошенка щодо здачі аналізу волосся, що є ключовим дослідженням для виявлення наркотиків, бо сліди наркотичних речовин у волоссі зберігаються близько 90 днів. Володимир Зеленський своє волосся на аналіз здавати не буде. Замість нього це зробить Євген Кошовий, який є його довіреною особою. Про це повідомили на інстаграм-сторінці команди Зеленського. “У Володимира Зеленського є довірені особи, які мають юридичне право представляти кандидата в президента всюди, де це необхідно, – йдеться у повідомленні. – Нам немає що приховувати, тому якщо у Порошенка хочуть ще аналізів, Зе-команда готова це зробити.” Відтак волосся на аналіз здасть Євген Кошовий. “Якщо ж треба буде ще нігті – їх готова здати Олена Кравець“, – додали в команді Зеленського. 
  Сьогодні у Києві кандидат в президенти Анатолій Гриценко не зміг пройти у двері одного з закладів. Про це повідомили схвильовані перехожі. “Гриценко спробував увійти до закладу, – розповідає очевидець. – Штовхнув двері рукою, проте вони не піддалися. Тоді навалився плечем на двері, але результат був той самий. Побачивши, що його спроби безрезультатні, Гриценко кинув затію і пішов далі по вулиці.” Коли Гриценко відійшов, очевидець зміг прочитати напис на дверях: “ДО СЕБЕ”. “Ну що тут сказати? Непрохідний!“, – додав очевидець. 
  Сьогодні у Києві на комп’ютері Президента України відбулось офіційне відкриття сторінки в браузері. Під час церемонії Петро Порошенко урочисто перерізав стрічку новин в Facebook. Про це з місця подій повідомляє SMM-менеджер Адміністрації Президента. “Сьогодні опрацьовуються ініціативи, реформуються системи держави на всіх рівнях. Для нас важлива відкритість, детінізація і діджиталізація“, – зазначив під час церемонії Порошенко. Президент також запланував на завтра перерізання стрічки Twitter. За повідомленням прес-служби, післязавтра Порошенко також переріже стрічку Google+, і це буде востаннє для цієї соцмережі. 
  У центрі Києва місцеві активісти організували акцію протесту проти кандидата в президенти від партії “Слуга народу” Володимира Зеленського. Коли політик з’явився на тротуарі, його облили перекисом водню (див. фото). Зазначається, що політик разом з охороною спробував пройтись тротуаром та записати на селфі-камеру відео для соцмереж. В той час, коли Зеленський на камеру оголошував про черговий флешмоб, до нього наблизились активісти і облили його розчином перекису водню. В результаті політик залишив місце зйомок, оброблений антисептичним засобом. “Ми не хотіли обливати зеленкою, бо тоді б вийшло, що Зеленського облили зеленкою. А це жахлива тавтологія, дуже некрасиво звучить, – розповідають активісти. – І щоб не плодити тавтології у заголовках ЗМІ (адже про кожне обливання політика зеленкою публікується дуже багато новин) ми вирішили облити Зеленського чимось іншим.” Оскільки застосування перекису водню такий же пережиток минулого, що і використання діамантового зеленого (зеленки), активісти подумали, чому б не облити перекисом водню. Зеленський наразі ніяк не відреагував на інцидент. Проте селфі себе, облитого перекисом водню, про всяк випадок зробив. 
  Сьогодні у Київському магазині “Укрїнський секонд-хенд” у купі одягу, що продавався на вагу, відвідувач знайшов чотири майже нові кандидатури. Після примірки чоловік купив їх, заплативши за знахідку сумарно 230 гривень. “Кандидатури виглядали як нові, ніби їх майже не носили. Думаю, вдягали хіба по вихідних і на свята“, – розповідає щасливий покупець, який відмовився називати своє ім’я, тому що зазвичай не купує нічого на секонд-хенді, а тут зайшов цілком випадково і побачив, що новий завіз. Проте деякі особливості кандидатури таки мали: одна пахла сміттям, інша відгонила невиконаними обіцянками, ще одна, схоже, була виготовлена в Росії. “Але загалом кандидатури мали хороший вигляд, видно було, що їх кандидати тільки недавно зняли з себе. Тому мені, можна сказати, пощастило“, – вихваляється киянин. Він також додав, що як тільки зняті кандидатури побачили інші покупці секонд-хенду, вони одразу кинулись до нього, просячи поділитись. “Вони почали випрошувати у мене, питали, нащо мені аж чотири знятих кандидатури. Але я не піддався. Я ж знаю, скільки вони коштували до того, як їх зняли“, – підморгує щасливчик. Після примірки і купівлі чоловік став першим, хто зняв з себе чотири кандидатури одночасно. 
  Джинси Святослава Вакарчука, після заяви лідера гурту “Океан Ельзи”, забарикадувались у домі Вакарчука, взяли в заручники краватку Вакарчука і вимагають вертоліт та оприлюднити заяву. Про це повідомили у телеграм-каналі “Що там у Вакарчука”. Усе почалось після того, як лідер ОЕ зняв відео, в якому заявив: “Я, Святослав Вакарчук, не братиму участь в президентських виборах 2019 року. Я добре усвідомлюю, що зараз, в джинсах, можу зробити більше для країни, ніж вдягнувши краватку.” За словами джинсів Вакарчука, їх неабияк обурили його слова, тому вони вирішили забарикадуватись, взяти в заручники ні у чому не винну краватку Вакарчука, аби привернути увагу до своєї заяви. “По-перше, попри величезну народну підтримку він відмовився від участі у президентських виборах, – йдеться в заяві джинсів Вакарчука. – По-друге, він про це сказав прямо, як звичайні люди, ніби не можна було сказати, як справжній Вакарчук: що він не бажає осідлати трон, або що в цих перегонах він буде глядачем на трибуні, або, врешті-решт, що він не прагне собою наповняти урни. Натомість він зробив заяву, як звичайний смертний.” Проте є ще третій пункт, найбільш особистий для джинсів Вакарчука. “І нарешті, по-третє, у цьому відео, в якому Вакарчук говорить про свої джинси, він сидить без джинсів, в одній лише сорочці. І лише завдяки вдалому кадруванню цього не видно. І це справді дуже образливо“, – обурюються джинси Вакарчука. “Скільки можна нас протирати?” – завершують свою заяву джинси Вакарчука, і судячи з туманності тексту можна зробити висновки, що джинси справді належать лідеру Океану Ельзи. Сам Святослав Вакарчук наразі ніяк не прокоментував інцидент з джинсами, проте декілька киян вже встигли заявити, що бачили над Києвом вертоліт. 
  Ціна на газ для населення в Україні заявила, що ніколи не обіцяла, що буде знижена мінімум вдвічі, як про це говориться в обіцянці лідерки «Батьківщини» Юлії Тимошенко на виборах президента України. Про це ціна на газ написала у своєму Twitter. «Я ніколи не робила жодної обіцянки про зниження мінімум вдвічі, тим більше для підтримки кандидатури Тимошенко. Навіть якщо вона подобається мені як особистість, пов’язана з газом, вибори президента — не моя справа», — наголосила ціна на газ. У «Батьківщині» пояснили, що заява про зниження ціни на газ — фрагмент передвиборчої агітації Тимошенко. «У цьому відео говорить сама Тимошенко. А слова Тимошенко, якщо вони вже були сказані, і тим більше записані на відео, спростуванню не підлягають», — наголосили у партії. Нагадаємо, раніше Новий курс України спростував те, що він новий. 
  Центральна виборча комісія отримала документи на реєстрацію кандидата в президенти від Яйця, яке подалось як самовисуванець. Про це повідомив речник ЦВК Костянтин Курченко. Документи до комісії у вівторок, 16 січня, подав представник Яйця. У виборчкому є п’ять днів на реєстрацію кандидата або на відмову від такої. За словами речника, члени комісії добре знайомі з виборчим процесом в Україні, тому ніхто навіть не здивувався новому кандидату в президенти. “У нас в країні хто тільки не йде в президенти! Були вже герої фільмів Джорджа Лукаса, коміки і навіть комуністи. Хіба ми повинні дивуватися яйцю?” – ставить риторичне питання речник ЦВК. Саме Яйце повідомило, що «йде в президенти, щоб набрати найбільшу кількість голосів в історії». Наразі невідомо, чи стоїть хтось з олігархів за висуванням в кандидати Яйця. Проте подейкують, що воно близьке до Курки. 
  Шоумен Володимир Зеленський, який раніше оголосив про намір балотуватися в президенти України, заявив, що після перемоги він впровадить посаду віце-президента України. Відповідне відеозвернення він опублікував у Twitter. Зеленський також представив кандидата у свої віце-президенти та запропонував користувачам соцмереж підтримати його хештегом #ЖекаДавай. “Старі політики звикли йти в президенти самі і владу більше ні з ким не ділити. Ну а я не жадібний, я залюбки розділив би президентські обов’язки з вірним заступником – своїм віце-президентом. Зрештою, я ніколи не любив виступати на сцені сольно, мені завжди комфортніше було працювати з партнерами по сцені. Тому і у своєму поході в президенти я буду не один“, – заявив Зеленський. Одним з перших пунктів передвиборчої програми Зеленського стане створення посади віце-президента України. “Але поки посада ще не створена, я вже хочу представити вам того, хто її займе. Це мій багаторічний партнер по сцені – Євген Кошовий. Жека, іди сюди“, – сказав Зеленський. “А-а-а-ха-ха-ха!” – заявив Кошовий, який з’явився на кілька секунд у відео, після чого знову зник. “Євген буде їздити зі мною в передвиборчому турі усіма містами України. Ми разом будемо зачитувати зі сцени передвиборчу програму, травити жарти, кривлятись та імпровізувати – словом, все, як ви любите“, – зазначив кандидат у президенти. Зеленський також додав, що квитки на його передвиборчий всеукраїнський тур скоро з’являться на офіційному виборчому сайті. Нагадаємо, чергові вибори президента пройдуть 31 березня 2019 року у всіх виборчих дільницях країни. 
  Прем’єр-міністр РФ Дмитро Медведєв підписав постанову уряду про введення спеціального голого заду щодо 322 українських їжаків. Про це повідомила прес-служба Олександра Турчинова з посиланням на прес-службу російського кабміну. “Вводяться спеціальні оголені сідниці щодо ссавців родини їжакових України, що передбачають заходи лякання“, – йдеться в документі. Серед тих, на кого поширюється відповідний зад – їжаки, їжаки і ще раз їжаки; виключно їжаки; нікого крім їжаків. Зокрема, до жахального списку потрапили їжак Олексій – старший син їжака Петра, а також їжак Юлія, їжак Арсен, їжак Василь, їжак Анатолій, їжак Віктор та їжак Степан. Також у списку лякання голим задом їжак Володимир, їжак Уляна, їжак Андрій, їжак Роман, їжак Арсеній, їжак Олександр, їжак Мустафа, їжак Павло, їжаки Костянтин і Віктор та інші їжаки. Зазначимо, окрім їжаків Росія також ввела голий зад проти 68 кактусів. 
  Сервіс для блокування реклами в інтернеті AdBlock вибачився перед своїми користувачами з України за те, що не впорався в повній мірі зі своєю задачею. Зокрема, програмі не вдалось заблокувати рекламні прояви політика Юлії Тимошенко, повідомляють в прес-службі AdBlock. “AdBlock завжди вдавалось захищати наших користувачів від нав’язливої реклами на сайтах, проте нещодавно ми зустріли справді серйозного ворога в обличчі банерів Юлії Тимошенко“, – кажуть в прес-службі. В AdBlock стверджують, що у банерах Тимошенко застосовується невідома досі технологія, яка дозволяє обійти алгоритми приховування реклами на сайтах. “В той час, як наші інструменти видаляють зображення усіх банерів зі сторінок в браузері й сайт залишається без реклами, банери Тимошенко, застосовуючи технологію самовідтворення, знову проявляються на тих же місцях“, – розводять руками представники сервісу. В AdBlock немає точної відповіді на питання, як банерам вдається проявлятись, незважаючи на їхню технологію. Проте припускають, що банери Тимошенко друкують себе на 3D-принтерах просто поверх моніторів користувачів. “Отож, ми повинні вибачитись за те, що ніяк не можемо впоратись із банерами Юлії Тимошенко, – вибачаються в прес-службі. – Тому єдина порада, яку ми можемо дати: щоб перестати бачити ці банери – розвивайте в собі банерну сліпоту.” У свою чергу банери Юлії Тимошенко наразі ніяк не прокоментували цієї інформації. P.S.: Додамо, що лист від прес-служби AdBlock, який прийшов на пошту UaReview, спочатку потрапив до папки “Спам”. Як виявилось, через те, що він містив у собі прикріплений банер Юлії Тимошенко.  
  Екс-президент України Віктор Янукович за останній час збільшив розмір свого IQ. Про це повідомило джерело, близьке до оточення Януковича. За його словами, зараз у Януковича IQ на 10 пунктів більший, ніж був раніше. “Віктор Федорович сидів в інтернеті у своєму домі в Ростові-на-Дону, коли у нього виникла ця ідея, – розповідає деталі джерело. – Ідея з’явилась, коли на якомусь сайті він побачив банер: “Збільшити IQ – це реально!” За посиланням було написано, що IQ збільшують в Ростові-на-Дону, це не займає багато часу і не треба ні реєстрації, ні SMS.” Янукович оплатив послугу онлайн. “Далі Віктор Федорович отримав на пошту іменний примірник інструкції зі збільшення IQ, виконував усі команди, і за якийсь час його IQ і дійсно виріс. На цілих 10 пунктів, якщо вірити лінійці“, – резюмує джерело. Який саме IQ у Януковича – співрозмовник розкрити відмовився, посилаючись на делікатність питання. “Але у нього тепер справді величезний IQ“, – констатувало захоплено джерело. Нагадаємо, адвокат Януковича каже, що екс-президент володіє «феноменальними» розумовими здібностями. 
  Президент України Петро Порошенко обігнав лідера партії “Батьківщина” Юлію Тимошенко сьогодні в сесійній залі Верховної Ради. Як повідомляє кореспондент UaReview, Порошенко і Тимошенко після закінчення промови Президента, опинилися в одному проході сесійної зали. Спочатку вони порівнялися, прямуючи до виходу, але Президент несподівано прискорив крок і випередив екс-прем’єрку. Експерти припускають, що причиною обгону стало те, що Тимошенко була в туфлях на підборах, а Порошенко – без. Обидва політики жодним чином не прокоментували інцидент. Тарас Сидоржевський спеціально для 
  Сьогодні о 12:00 лідер партії “Батьківщина” Юлія Тимошенко відкрила білборд у селі Великий Бобрик Краснопільського району Сумської області. На цей рекламний щит місцеві мешканці чекали близько 20 років, повідомляє телеграм-канал “Bobryk The Great”. «Для мене відкриття білборда у Великому Бобрику це, перепрошую за тавтологію, Велика подія! – сказала під час відкриття Юлія Тимошенко. – Нібито традиційно, що напередодні виборів тут і там відкривається рекламний щит. Але саме цього білборду усе село чекало довгих 20 років. У це важко повірити, але аж до сьогодні тут досі не було жодного білборда. Жодного! І це у величезному селі на 1500 виборців. У 2018 році. А тепер, завдяки нашій команді, він є, дорогі мої.» Тимошенко оглянула контури нового рекламного щита та позитивно оцінила його. Вона подарувала селянам перше історичне оформлення нового білборду – рекламу із написом “Нова народна конституція” і своїм обличчям. «Сьогоднішнє відкриття – це не рядова подія. Це – демонстрація пріоритетів для мене і для України, – зазначила у своїй промові Тимошенко. – Бо те, що є пріоритетом для України – те є пріоритетом і для мене. А що таке пріоритети для мене? Це – відкрити білборд у селі Великий Бобрик: для вас і для усіх українців.» У церемонії відкриття, окрім лідера партії “Батьківщина”, взяв участь сільський голова Великого Бобрика. Разом вони пройшли червоною доріжкою і перерізали червону стрічку перед білбордом. Після цього місцевий священик провів церемонію освячення рекламного місця. Як зазначили в партійному прес-релізі, найближчим часом Тимошенко планує відкриття ще близько 300 білбордів по всій Україні. Нагадаємо, скоро вибори. 
  Російський журналіст Аркадій Бабченко, смерть якого раніше була інсценована в рамках спецоперації СБУ, в даний момент просить за ексклюзивне інтерв’ю ЗМІ п’ятдесят тисяч доларів США. Але журналісти UaReview змогли домовитися про зниження ціни до 5 гривень. Інтерв’ю проходило у Києві в секретному місці на платформі станції метро Хрещатик. З метою конспірації Аркадій був одягнений у костюм жителя Житомира. Журналіст UaReview передав обумовлену суму в конверті й після ретельного перерахунку Аркадій кашлем дав знак, що готовий дати інтерв’ю. – Аркадій, як у вас справи? – Х. Після цього Аркадій заявив, що баланс інтерв’ю вичерпаний, попрощався і зник в тумані, який несподівано огорнув платформу метро. Павло Коваль спеціально для 
  Стевія та хлорид кальцію, які Юлія Тимошенко використала для приготування фірмових сімейних сирників, були куплені в Росії. Про це повідомили користувачі соціальних мереж, які попросили не називати, якими саме соцмережами вони користуються. Так, під час перегляду відео з Тимошенко, один із користувачів розгледів на упаковці зі стевією штрих-код товару, який належить РФ, а також цінник із позначкою “450 руб”. “Крім того, на відео чітко чути, як Тимошенко вимовляє “додаємо дві столові ложки” – і далі, замість “хлОрИду кальцію”, каже “хлАрІду кальцію”. А це російське звучання продукту прямо вказує на його походження“, – вважає інший користувач соцмереж. За словами аналітиків, ринкова вартість упаковки стевії в Росії – 235 рублів. Попри це Тимошенко придбала цю упаковку за 450 рублів. “А відтак ми сміливо можемо говорити про купівлю політиком стевії за завищеними цінами. Що це за угоди такі?” – обурюється ще один користувач. Ми звернулись в одній з соцмереж до Віктора Ющенка з проханням прокоментувати ситуацію навколо інгредієнтів до сирників Тимошенко. “А що таке стевія?” – тільки й відписав Віктор Андрійович, після чого перестав виходити на контакт. Нагадаємо, Юля косу носить, в серці сили досить, добро посіє, а зло покосить. 
  Надія Савченко пройшла кастинг на програму «Зважені та щасливі», але поки не вирішила, брати участь в шоу чи ні. Продюсери телепроекту просять Юрія Луценка не заарештовувати Надію, поки вона не прийме остаточне рішення, повідомляє інтернет-видання «МедіаДядя». Продюсери сподіваються на колосальне зростання рейтингу шоу в разі участі в ньому Надії Савченко, щоправда поки все складається не зовсім гладко. «Надія швидко погодилася на участь в телепроекті, – повідомило журналістам анонімне джерело. – Однак, коли їй детально розповіли про умови телепередачі, а саме, що виграє той, хто більше схудне, вона взяла час на обмірковування, бо раніше думала, що навпаки, в передачі потрібно набирати вагу.» Продюсери готові йти на будь-які кроки, щоб умовити Генпрокуратуру не знімати недоторканність з Савченко. Вони готові запропонувати будь-якому співробітникові Генпрокуратури участь в новому сезоні «Холостяка», місце в журі конкурсу «Ікс-Фактор» або навіть квиток в гримерку Олега Винника з можливістю зробити 2 селфі зі співаком. Нагадаємо, раніше Білорусь запропонувала обміняти Надію Савченко на камаз картоплі. Павло Коваль спеціально для 
  У піджаку, який був на Вікторі Януковичі під час прес-конференції 2 березня в Москві, житель Києва Степан Морозюк впізнав свій піджак. За словами киянина, цей піджак був вкрадений у нього 1972 року невідомим високим хлопцем, повідомляє газета «Легітимність».  «Це сталося влітку 1972 року, коли я був у відрядженні в Єнакієвому, – згадує деталі події Степан. – До мене ззаду підбіг високий молодий чоловік і спробував зірвати з моєї голови хутряну шапку, але на мені не було шапки – літо все ж таки. Він просто кілька разів помахав руками над моєю головою, а коли зрозумів, що шапки немає, то дуже засмутився.» За словами Степана, він намагався втекти від парубка, але це було не легко. «Я побіг, але він швидко наздогнав мене і закричав прямо у вухо: «Астановітєсь!», – продовжує згадувати Степан. – Я зупинився і помітив, що у молодика були сильно накачані ікри. Відразу було видно, що це спортсмен, який часто бігає по пеньках. Він забрав у мене піджак і запитав, чи немає у мене туфлів зі страусиної шкіри. Я сказав «ні» і про всяк випадок віддав свою ручку, але він її зламав і втік». На жаль, тоді Степан не запам’ятав обличчя злодія, оскільки на ньому була маска вовка з «Ну, постривай!». Павло Коваль спеціально для 
  Народний депутат Володимир Литвин під час засідання Верховної Ради переглядав на планшеті політичне гей-порно російського виробництва. За словами спеціалістів, відео також містило елементи некрофілії. Проте, не усіх користувачів соцмереж здивував факт перегляду відео під час засідання парламенту. Дехто більше здивувався тому, що Володимир Литвин – досі депутат Верховної Ради. Нагадаємо, чоловік, який з’явився на планшеті у Литвина, відомий тим, що у своїх ранніх відео ламав ручки, ловив головою вінки та крав шапки. Читайте також: Житель Києва впізнав на Януковичі свій піджак 
  Сьогодні, близько 12 години дня, під час прогулянки центром Києва генеральний прокурор України Юрій Луценко повів себе як людина. Про це повідомила низка киян, які стали очевидцями інциденту. За словами перехожих, до Луценка підійшов, хитаючись, чоловік з хмільними випарами, на вигляд добре напідпитку, і сказав: “Будь людиною, дай 5 гривень!” У відповідь Юрій Віталійович мовчки витягнув з гаманця 5 гривень і дав. “Ну, я пішов“, – сказав перехожий і справді пішов. Луценко, за словами очевидців, сховав гаманця до кишені і теж пішов. Нагадаємо, ти знаєш, що ти — людина. Ти знаєш про це чи ні? Усмішка твоя — єдина, мука твоя — єдина, очі твої — одні. 
  19 січня, під час традиційного щорічного купання на Хрещення Господнє, Арсеній Яценюк пірнув в ополонку. Про це повідомили журналісти дванадцяти каналів, які випадково опинились поруч. Під час пірнання Яценюк не виказав жодних емоцій, і навіть, стоячи по-пояс у крижаній воді, дав короткий брифінг. На запитання журналістів, чи не холодно Арсенію Петровичу, він лише іронізував: “Якщо зимна вода в лоб, то зимна вода в лоб“. Після купання в ополонці Яценюк жартома кинув декілька сніжок у журналістів, після чого поправив краватку і відправився додому. Читайте також: У Яценюка вкрали телефон коли він їхав у плацкарті 
  Близькі до лідера “Руху нових сил” Міхеіла Саакашвілі медіа в Грузії оприлюднили нібито листи Петра Порошенка до директора школи, датовані 1977 роком, коли той був учнем 7-Б класу.   На фотосканах документи виглядають як написані особисто Петром Порошенком на ім’я директора школи. В них він начебто обіцяє “не курити в туалеті”, “не ходити без змінного взуття”, “не смикати дівчат за кіски” а також “неухильно дотримуватися культури поведінки в школі”. Фото “документів” опублікував у Facebook телеканал “Руставі-2”, який завжди підтримував Саакашвілі в час його президентства у Грузії. В іншій заяві до директора школи Порошенко буцімто стверджує, що виклик його батьків до школи є необов’язковим, “так як до розбитого вікна на другому поверсі я не маю жодного стосунку. Є одним із відмінників 7-Б”. Адміністрація президента Порошенка назвала цю публікацію “низькопробною підробкою та фейком“. В АП навели підтвердження підробки документу, “яке легко перевірити”: за документами Порошенко начебто був відмінником 7-Б класу. Однак насправді він був трієчником у 7-А класі, стверджують в АП. 
  У Києві «Марш за імпічмент», організований Міхеїлом Саакашвілі, переріс в сутичку між правоохоронцями та учасниками акції біля Жовтневого палацу. Приводом стали чутки про те, що в палаці виступає Олег Винник, чиїм давнім шанувальником є ​​Саакашвілі, передає видання New York Vinnik Fans.  «Коли до Саакашвілі дійшли чутки, що зараз у Жовтневому палаці під акомпанемент оркестру Гленна Міллера виступає Олег Винник, він відразу оголосив, що в палаці буде наш штаб, – повідомив журналістам учасник акції Вахтанг. – Таким чином, він сподівався встигнути хоча б 5 хвилин послухати, як співає феномен української сцени». З Вахтангом згоден інший учасник акції, якого також звуть Вахтанг. «Спочатку ніхто не хотів бігти, штурмувати Жовтневий, – відверто повідомив журналістам другий Вахтанг. – Але коли до людей також дійшли чутки про Винника, всі дуже розгарячилися. Нацгвардія, мабуть, це зрозуміла, тому для оборони в основному використовувала вогнегасники». Зустрівши біля Жовтневого опір, учасники акції спочатку били правоохоронців букетами троянд, що підготували для Винника, а потім намагалися натиснути на них психологічно та хором заспівали пісню Олега «Не ти». Але бійці Нацгвардії були до цього готові й вчасно наділи беруші. За даними поліції, в сутичці постраждали 32 силовика. В основному це ті, хто не встиг надіти беруші, їх швидка забрала до медзакладів в пригніченому стані. Один боєць був серйозно контужений піснею та навіть намагався втекти з лікарні, щоб купити диск з хітами Винника. Лікарі оцінюють його стан як середньої тяжкості. Коли стало ясно, що Олега Винника немає в Жовтневому, Саакашвілі оголосив про провокації й всі учасники акції зі сумом повернулися в центр Києва для продовження маршу. Нагадаємо, що за деякими даними, пісня «Не ти» є неофіційним гімном акцій за імпічмент Порошенка, її часто можна почути в наметовому містечку, під час штурмів держустанов і як рингтон на телефоні Саакашвілі. Павло Коваль спеціально для UaReview    Читайте такожВ Україні з’являться національні смартфони “Карпати” і “Трембіта”Дмитро Табачник відмінить літеру “Ї”За результатами голосування Україна виграла всі свої матчі на Євро-2016За своє Послання Президента до депутатів Віктор Янукович також отримав гонорарТОП-10 найрезонансніших фейкових новин 
  Ряд експертів припустили, що вірус Bad Rabbit, який наприкінці жовтня атакував інформаційні мережі в Україні та Росії, міг бути розроблений колишнім прем’єр-міністром України Арсенієм Яценюком в якості помсти за звільнення з посади. Очевидці помітили, що Яценюк став менше голитися, збільшив діоптрії в лінзах окулярів і став частіше пити смузі, що опосередковано підтверджує захоплення програмуванням, повідомляє журнал “Комп’ютерні політики”.  «Це якась нісенітниця, – прокоментувала цю інформацію прес-секретар Яценюка. – З мов програмування пан Арсеній знає тільки Windows, Apple і трохи Фотошоп. Всі ці знання Арсеній Петрович використовує тільки на благо країни.» Експерти відзначають схожість вірусів Petya і Bad Rabbit, а також проводять паралель з політичними діячами України. Є ймовірність, що скоро з’явиться вірус з ім’ям Vitalya, Vona, LuckyOleg або SuperNoga. Нагадаємо, що комп’ютерний вірус Bad Rabbit атакував ряд українських державних підприємств та комп’ютери російських ЗМІ. У заражених комп’ютерів вірус вимагає викуп в 0,05 біткоіни і загрожує кулею в лоб. Павло Коваль спеціально для 
  Великі виграші в лотерею Олега Ляшка пояснюють тим, що він дуже везучий по життю. Експерти-аналітики зібрали низку фактів, які підтверджують, що везіння буквально переслідує Ляшка, повідомляє аналітичний журнал «Борис + Олег». Друзі та колеги нардепа давно помітили, що якщо Ляшко випускає з рук бутерброд з ікрою, то він обов’язково падає маслом вгору, коробку з таблетками він відкриває з того боку, де немає інструкції, а, кусаючи пиріжок, Ляшко одразу потрапляє на начинку. «Ось ще, випадок був, – згадують друзі Олега, які попросили називати їх Жоржем і Мішелем, – стояли ми з Олегом в соцзабезі за субсидією в різних чергах, так його черга рухалася в два рази швидше, ніж наша. І так у будь-якій черзі – хоч в міській поліклініці, хоч в черзі за гречкою.» Ляшко настільки везучий, що часто виграє призи, які не передбачені умовами лотереї. Так, свій Рендж Ровер він виграв у лотерею «Хто там», у лотереї «Щаслива праска» замість праски виграв два квитки в Таїланд за 108 тис. грн., а за трамвайний «щасливий квиток» київський міськелектротранс подарував Ляшку особистого кондуктора. Павло Коваль спеціально для 
  Білоруські прикордонники допомогли виявити українських громадян, які організували канал постачання корупціонерів з території України. Корупціонерів переправляли через кордон під виглядом звичайних людей, повідомляє Відділ комунікації Головного управління білоруської митниці. Схемою користувались здебільшого українські депутати, судді та чиновники, звинувачені в корупції. Після того, як їх ловили на хабарах, вони спочатку прикидались хворими, потім йшли під домашній арешт, а тоді під приводом закупів картоплі або продажу бурштину виїжджали до Білорусі, а далі – хто куди. У пункт пропуску «Нові Яриловичі-Нова Гута» прибув мікроавтобус під керуванням громадянина України із підозрілою зовнішністю. На підставі попередньо отриманої інформації від правоохоронних органів про можливе переміщення осіб, зовні схожих на корупціонерів, автомобіль було скеровано на поглиблений огляд. Для пошуку заборонених осіб працівники митниці задіяли службового собаку. Попри спробу ретельно приховати свою корупційну сутність під усмішками, жартами і подарунками, обдурити чотириногого «митника» злочинцям не вдалось. Окрім водія, правоохоронці та прикордонники вилучили 90 кілограмів чиновника та 110 кілограмів судді. Згодом за результатами оперативних дій у Києві було затримано організаторів контрабандного каналу постачання корупціонерів з України. Попри те, що вони видають себе за хворих різного ступеню тяжкості, їм повідомлено про підозру скоєння злочину, передбаченого ч.3 ст. 3015 Кримінального кодексу України. Нагадаємо, раніше у Києві при отриманні рекордного хабара чиновник помер від щастя. 
  Президент України Петро Порошенко урочисто відкрив концерт Олега Винника у Вінниці. Він вийшов під перші ноти пісні “Вовчиця”, виголосив промову та подарував співаку букет троянд, повідомляє видання “Oleg Vinnik Today”. “Падав безжалісно град, била блискавиця, – заявив під час відкриття Петро Порошенко. – Гріла під серцем вовчат молода вовчиця. Знаю про вірну любов, лісове озерце. Плаче нічної пори одиноке серце.” “Зорі прозорі вгорі, вам спиться, чи не спиться, – взяв слово Олег Винник. – Вила на місяць новий молода вовчиця. Вірила, там угорі хтось її почує. Як її пахне любов знов вона відчує.” Порошенко оглянув атмосферу концерту та позитивно оцінив її. Після цього Президент на дві години передав сцену Олегу Виннику. Подарувавши квіти, Порошенко під оплески покинув сцену і зайняв місце серед слухачів у залі. Нагадаємо, раніше Петро Порошенко відкрив кілька шкіл, Америку та третій закон Ньютона. 
  Тривала відсутність новин і скандалів за участю народного депутата Володимира Парасюка обумовлена тим, що він вирішив активно вивчити змішані бойові мистецтва і відростити собі третю ногу з метою нанесення більшої шкоди потенційним суперникам. Про це повідомляє тижневик «Таємне життя нардепів». Тренер Парасюка з боїв у Верховній Раді залишився незадоволений якістю останніх двобоїв Володимира. З ним погоджуються тренер нардепа з боїв в судах і на телеканалах, тренер з боїв з нардепами опозиційного блоку та особистий психолог депутата. «Очевидно, що кулачні бої – це не козир Володимира, – зазначив особистий психолог Парасюка. – Найефектніший бій Володимир провів за допомогою ноги, тому йому потрібно покращувати якість такого ведення бою і бути більш агресивним. Я, як психолог, запропонував Володимиру або закінчувати бійки і займатися законотворчими справами, або відрощувати собі третю ногу, і він зробив очевидний вибір». Якщо Володимир здійснить свій задум, то компанія NetherRealm Studios, яка випускає відеогру “Мортал Комбат”, готова запропонувати йому контракт з метою використання образу триногого бійця у новій серії відеогри. Нагадаємо, що раніше Володимир відмовився від бою з Флойдом Мейвезером тільки тому, що за правилами боксу не можна битися ногами. Станом на тепер нардеп розглядає можливість проведення бою з Коннором Макгрегором, Федором Ємельяненком або Олександром Вілкулом. Головна умова – бій повинен відбутися в кулуарах Верховної Ради. Павло Коваль спеціально для 
  Колишній губернатор Одеської області Михайло Саакашвілі спробував проїхатися у львівському метро, ​​але його туди не пустили під приводом, що у Львові немає метро, ​​повідомляє газета «Львівський транспортир». Прихильники екс-президента Грузії затримали чоловіка, який нібито є начальником львівського метрополітену, і дві години вмовляли його пропустити Саакашвілі в метро. Але чоловік навідріз відмовився, мотивуючи це тим, що він звичайний лікар. Прихильників Саакашвілі не переконав той факт, що чоловік був одягнений в медичний халат і знаходився він у машині швидкої допомоги. «Народ заляканий! Люди готові брехати і вивертатися, аби догодити владі, яка під будь-яким приводом ставить мені палиці в колеса! – заявив Саакашвілі журналістам на спеціально скликаній з цього приводу прес-конференції. – Я багато чув про красу львівського метро і хотів показати синові це прекрасне місто з усіх боків, навіть знизу.» «Це ще один доказ, що ми на правильному шляху в нашій боротьбі, – додала Юлія Тимошенко, яка останнім часом спілкується з пресою тільки через гучномовець. – Скільки разів я їздила в львівському метро і ще жодного разу мені ніхто не говорив, що його не існує.» «Ми все одно потрапимо в львівське метро. Якщо не через головний вхід, то знайдемо інший», – після цих слів Саакашвілі і його прихильники взяли лопати і стали копати. Павло Коваль спеціально для 
  Президент України Петро Порошенко з офіційним візитом відвідав ванну кімнату. Під час дипломатичної зустрічі Президент прийняв у себе душ. Про це повідомляє прес-служба Ванної Кімнати Президента України. Візит тривав близько двадцяти хвилин, протягом яких з кімнати було чутно лиш шум води і наспівування мелодії, схожої на пісню MONATIK-а. Після завершення офіційної процедури Президент витерся банним рушником та одягнув махровий халат. Першим ванну кімнату покинув пар, після цього, зберігаючи протокол, вийшов Петро Порошенко. За повідомленням прес-служби, після цього Президент з дипломатичною місією попрямував у спальню. Читайте також: Порошенко провів телефонну розмову із жителем Троєщини UaReview  Читайте такожЖурналістське розслідування: в Адміністрації Президента ніколи не п’ютьПорошенко провів телефонну розмову із жителем ТроєщиниПорошенку вручили підозру у справі нашестя рудих слимаків
  Під час візиту до Чернігова Прем’єр-міністр України Володимир Гройсман власноруч знімав водіїв Яндекс.Таксі з їх машин і пересаджував на Uber. Читайте також: Гройсман випив склянку води так, ніби він пив каву 
  Працівники управління захисту економіки Національної поліції України у Житомирській області завдяки низці спланованих заходів затримали колону фур, які рухалися без жодних супровідних документів. Поверховий огляд виявив, що вантажівки містили речовину схожу на сміття. Ретельна експертиза встановила наявність органічних та неорганічних сполук, серед яких були знайдені чеки з львівських магазинів. Подальші оперативно-розшукові дії дозволили викрити у місті Житомир підпільний цех з виробництва фальсифікованого львівського сміття, яке надалі доправляли в інші міста України. «Ми здивовані, що нас звинуватили у підробці сміття, – обурився невстановлений власник підпільного цеху. – Сміття абсолютно справжнє. Ми проаналізували ринок і виявили, що львівське сміття швидко стало відомим брендом. Подивіться новини! Про нього згадують майже у кожному випуску. Сміття стало відомішим ніж кава, пиво чи шоколад зі Львова. Гріх було втратити таку можливість вчасно зайти на ринок. Щоправда, поки що ми не маємо ніякого прибутку. Ми навіть не розуміємо на чому ми можемо заробити. Але ж на чомусь львів’яни заробляють, якщо вони своє сміття постачають по всій Україні? Мине зовсім небагато часу і нам доведеться конкурувати з дешевим і якісним китайським «львівським сміттям»! Тож ми не гаємо часу і подовжуємо розвиватися, розширювати асортимент та диверсифікувати бізнес. Наприклад, ми плануємо випустити альтернативний підручник з географії України «Пригоди львівського сміття», який поширюватимемо разом з нашою традиційною продукцією». «Люди думають, що додавши кілька чеків з львівських кав’ярень чи магазинів, можна отримати автентичне львівське сміття? – дивується керівник одного з львівських підприємств, що займається збором та вивезенням сміття. – Насправді все не так просто. У нас є свій таємний рецепт його виготовлення. І жоден підпільний цех не зможе навіть наблизитися до тієї високої якості, яку ми плекаємо роками. Наше сміття складається з десятків тисяч інгредієнтів. Там і дрібка кардамону, і краплинки дощу, і запах кави, і зім’ята серветка просякнута пивом. А хіба недобросовісні виробники залишають сміття під відкритим небом, щоб воно наповнилося справжнім неповторним львівським духом? Та про наше сміття я можу говорити годинами і це лише віршами! Ні, ніколи в Житомирі чи будь-де не виготовлять справжнє львівське сміття!» «Я закликаю керівників сміттєзвалищ в Україні ретельно перевіряти склад сміття, яке нібито надходить зі Львова, – відреагував міський голова Андрій Садовий. – Якщо у вас виникли найменші сумніви в його автентичності – одразу звертайтеся на нашу гарячу лінію. Я не розумію, як можна серйозно обговорювати проект сміттєспалювального заводу. Це ж означатиме, що ми наше сміття маємо спалити. В кого на таке підніметься рука? Разом ми маємо зберегти та примножити славу львівського сміття. Не дамо його знищити!» Нагадаємо, що останнім часом по всій Україні затримують вантажівки з львівським сміттям. Олег Суховірський спеціально для 
  Сьогодні зранку Прем’єр-міністр України Володимир Гройсман під час засідання Уряду випив склянку води. Проте, виглядало це так, ніби він пив філіжанку кави. Про це повідомило джерело UaReview в Кабінеті Міністрів. “Володимир Борисович зробив ковток води, тримаючи склянку із манірно відстовбурченим мізинцем і з насолодою закритими очима. Так зазвичай п’ють каву“, – зазначило джерело. Після ковтка води Гройсман поволі опустив склянку і кілька секунд сидів із заплющеними очима і усмішкою насолоди, ніби агент Дейл Купер після чашки хорошої гарячої чорної кави. Які думки роїлись в цей час у голові Прем’єр-міністра – наразі невідомо. Та одразу після того, як Гройсман випив воду, він традиційно щось заявив. 
  Романа Насірова, який лежав на ношах у Солом’янському районному суді Києва, підняли у сидяче положення. Про це повідомляють очевидці з зали суду. Це сталось близько 10 хвилин тому. У сидячому положенні Насіров провів бильзько 3 секунд, після чого його знову поклали на ноші. “Санітари, які доправили Насірова до залу суду на ношах і знаходяться поруч із ним, взяли його під руки і посадили. Тоді один із них поправив подушку, на якій лежала голова голови ДФС. Після цього Насірова знову перевели у лежаче положення“, – розповів один із очевидців. Чи розплющував очі при цьому Насіров – невідомо. 
  Пшшшшшш буль буль буль пшшшшш голь голь голь пшшшшшшш  буль буль блблблбл вжжжжжжжжжж. Про це UaReview повідомило джерело, близьке до Трускавця. За словами джерела, люр люр люр вр мшшш голь голь льььььь вшшшшшш люр люр люр люр голь голь люр люр люрррррррр люр. “Вжжжжжжуррр дзюююююррррр жжжжжж шшш дзюююююююююююрррр”, – дзюрчить джерело. Натомість джерела, близькі до Моршина, шшшшшшшшшшш. 
  Мер Києва Віталій Кличко вперше цієї зими з’явився на публіці, одягнений у кальсони під штанами. Про це повідомив директор Гідрометцентру України Микола Кульбіда. Сам Кличко цю інформацію не підтвердив і не спростував, оскільки у нього ніхто з цього приводу не брав коментар. За словами Кульбіди, є час знімати підштанники, а є час їх одягати. 
  Глибоководний автономний апарат, запущений дослідниками Вудсхолловського океанографічного інституту в США, виявив на дні Маріанської западини напис, зроблений людиною. Про це повідомляє журнал “Морський котик”. Американські вчені не відразу здогадались, до якої мови належать кириличні символи, що ними було зроблено напис на дні. Але те, що напис “ТУТ БУЛА НАДЯ” був зроблений людською рукою, а точніше вказівним пальцем правої руки, ні у кого сумнівів не викликало. Вчені допускають, що автором напису “ТУТ БУЛА НАДЯ” є людина з сильним характером та іменем Надія. Крім того, на дні одразу біля напису американські дослідники виявили невеликий слід. “Схоже, той, хто залишив цей напис, поклав біля нього якийсь предмет, а потім забрав його. Відповідно до контурів сліду, це міг бути головний убір – зокрема, кругла шапка з хутра“, – йдеться у повідомленні вчених. Більше жодних зачіпок щодо автора залишеного напису “ТУТ БУЛА НАДЯ” дослідникам знайти не вдалось. Проте вчені продовжують пошуки, адже напис доводить, що людина може досягти навіть такого глибокого дна. 
  В мережу інтернет потрапив список особистих побажань українських політиків, складений на основі їх листів до Святого Миколая, написаних напередодні 19 грудня. Ми публікуємо цей список. Усі листи починаються зі вступу “Дорогий Миколай, принеси мені…” Петро Порошенко: Підписаний договір про безвіз з ЄС і скотч (клейку стрічку) для Онищенка. Юлія Тимошенко: Нові вибори і скотч (клейку стрічку) для Наді. Олег Ляшко: Щастя для всіх українців, окрім Бойка, скотиняки. Арсеній Яценюк: Квиток на літак в Брюссель, можна економ-клас. Міхеїл Саакашвілі: Нове фото з Дональдом Трампом і мільйон підписників на Facebook. Арсен Аваков: Нову заступницю, але щоб по-тихому. Сергій Лещенко: Меблі і євроремонт. Віталій Кличко: Щоб сніг перестав падати на Київ, або, якщо так не можна, тоді ще 15 снігоочисних машин. Володимир Гройсман: Новий темно-синій костюм, нову білу сорочку і нову синю, сіру або бордову краватку. Володимир Парасюк: DVD з усіма фільмами Чака Норріса. P.S.: Дякую за годинник! Андрій Садовий: Подарунків привозити не треба, але треба дещо вивезти. Надія Савченко: Нову шапку, таку, щоб з неї ніхто не сміявся. Віктор Янукович: Нову шапку, таку, як в Савченко. Роман Голубовський спеціально для 
  Народний депутат Надія Савченко знову зробила гучну заяву, яка обурила велику кількість людей. Про це написали усі українські ЗМІ. Після чого це передрукували усі російські ЗМІ. Політики, політологи, політтехнологи, політичні експерти, політичні блогери та користувачі соціальних мереж вчергове розкритикували Савченко за її заяву. Лідер всеукраїнського об’єднання “Батьківщина” Юлія Тимошенко ще раз виступила з різкою критикою позиції Савченко. “Такі заяви робити недопустимо, вони дискредитують добре ім’я Батьківщини”, – сказала Тимошенко. Окрім того “Батьківщина” в черговий раз ухвалила рішення про виключення Надії Савченко з фракції. Натомість сестра нардепа Віра Савченко знову виклала в Facebook фотографію, яка мала б пояснити вчинок Надії. Проте їй вчергове ніхто не повірив. Користувачі соцмереж знову поширили новини про заяву Савченко та новини з чиєюсь критикою заяви Савченко, після чого переключились на обговорення інших тем. Загалом, в черговий раз нічого нового не відбулось. 
  У сесійній залі Верховної Ради на очах у 292 депутатів із нардепа Вадима Новинського зняли депутатську недоторканність. Після цього Новинський залишився лише в одному одязі. “За” те, щоб залишити Новинського в чому кравець пошив, проголосували 228 нардепів. Їх не зупинило навіть те, що надворі холодно і мокрий сніг. Депутатську надоторканність, яку зняли з Новинського, акуратно одягли на вішак і повішали в гардеробі Верховної Ради. “Тут вона висітиме поряд з депутатською недоторканістю, яку раніше носив Олександр Онищенко, – розповідає завідувач гардеробу ВР Василь, – Вона, хоч вже і ношена, ще не втратила товарного вигляду. Недоторканність буде чекати тут, в гардеробі, поки її не приміряє хтось – чи то Новинський, чи то хтось новий.” Андрій Кауфман спеціально для 
  Парламент депутат політик Тетяна Донець Верховна Рада Україна. Про це на своїй сторінці в Фейсбук написала народний депутат Тетяна Донець. За її словами, Верховна Рада Україна parliament. “Verkhovna Rada Ukraine MP deputy member of parliament politician“, – додала Тетяна Донець англійською мовою. Окрім того, на думку політика, Євген Дейдей.   Богдан Швед спеціально для 
  Український депутат Володимир Парасюк, який славиться своїми бійками з чиновниками, іншими депутатами та їх машинами, застрахував одну із своїх ніг. Про це повідомляє журнал “Страхуй, не страхуй” з посиланням на джерело, близьке до ноги Парасюка. Як повідомило джерело, якщо щось станеться з правою ногою депутата, він отримає 1 мільйон гривень відшкодування. За інформацією співрозмовника видання, ця страховка щомісяця обходиться Володимиру в кругленьку суму, мова йде про п’ять сотень гривень. “Здається, був серпень, коли ця ідея прийшла Володимиру в голову, – розповідає джерело. – Якось він йшов по вулиці і ударами ноги об яблуні збивав яблука з дерев. Після цього ввечері у нього розболілась нога. Тоді Володимир і вирішив застрахувати свою ногу на величеньку суму.” За словами джерела, після цього Парасюк почав використовувати свою праву ногу частіше, ніж раніше, адже в будь-якому випадку (перемога або травма) Володимир залишиться в плюсі. Саме тому Парасюк так сміливо орудує ногою, і береться тепер не лише за людей, але й за речі, наприклад, автомобіль. На запитання, чому Парасюк застрахував лише праву ногу, джерело не відповіло, пославшись на незбагненність логіки Парасюка. “А хто його знає?” – констатувало джерело. 
  Поліція Панами попередила втечу з-під варти екс-голови Державного агентства з інвестицій та управління національними проектами Владислава Каськіва, яку він намагався організувати, використовуючи соціальну інженерію, психологічні прийоми та особисту харизму. Про це повідомляють джерела, близькі до поліції Панами. Спроба втечі відбувалась під час транспортування Каськіва з суду до поліційного відділку. “Він був такий ввічливий, постійно усміхався, жартував, – цитує джерело слова панамського поліцейського. – Тому, коли він зупинився і попросив зробити невеличку послугу, ми з колегою погодились.” Каськів попросив дозволити йому зробити селфі з перехожим, якого він побачив, і який, за словами Каськіва, був відомим в його країні лижним інструктором. “Після того, як селфі було зроблене, – продовжує цитувати джерело панамського поліцейського, – пан Каськів став на місце перехожого, а тоді показав на годинник, мовляв, йому пора йти. Коли ми почали його затримувати, Каськів сказав, що він лижний інструктор, а перехожий – це Каськів. Але ми йому не повірили, адже у нього не виявилось лиж.” Протягом подальшої дороги до поліційного відділку Каськів більше не усміхався, не жартував і навіть кілька разів вилаявся. Нагадаємо, екс-голову Держінвестпроекту затримали у Панамі в ніч на 8 вересня, його підозрюють у розкраданні державних коштів у 2012-2013 роках в розмірі 7,5 млн гривень. 
  Під час планового щорічного медогляду в крові депутата Верховної Ради Володимира Парасюка лікарі виявили рідкісного покемона – «Ногобоя». За словами лікарів, саме це може бути причиною непередбачуваної поведінки і приступів раптової люті у депутата, повідомляє журнал «Весела Нардепія». У Науково-дослідному інституті, що спеціалізується лише на вивченні поведінки Володимира Парасюка, при Національній академії наук України, і який заснували минулого року, це відкриття вже назвали революційним в дослідженні звичок і схильностей депутата. «Поведінка покемона Ногобоя і нардепа Парасюка дуже схожа, – повідомляє науковий співробітник і головний «парасюкознавець» Олег Мезенцев. – Вони можуть довго не потрапляти в поле вашого зору, їх складно зловити, вони з’являються в несподіваних місцях, обидва махають ногами і можуть завдавати шкоду оточуючим». Завдяки цьому відкриттю вчені вірять, що зможуть розкрити так званий «Парадокс Парасюка», а саме – зрозуміти природу його поведінки і змогти прогнозувати, коли, де і кого Володимир захоче наступного разу вдарити ногою чи іншою частиною тіла, або зробити несподівану заяву. Журналісти не змогли взяти інтерв’ю у самого Володимира Парасюка, оскільки ніхто особливо і не хотів цього робити. Павло Коваль спеціально для 
  Народний депутат від “Волі народу” Олександр Онищенко, з якого Верховна Рада зняла недоторканість і дозволила його арешт, став жертвою чупакабри. Про це повідомляють джерела, близькі до соціальних мереж. На фото, яке поширюється в соцмережах, видно, як тварина, схожа на чупакабру, їсть щось схоже на Онищенка. “Деякі ЗМІ, з огляду на відсутність Онищенка у Верховній Раді, сьогодні поширили інформацію, ніби-то він втік за кордон. Проте жодної конкретної інформації щодо його перебування ніхто не дає, – пише один із користувачів соціальних мереж. – Та вже і не дасть. За інформацією з надійних джерел стало відомо, що Онищенка з’їла чупакабра.” Це трапилось під час перебування Онищенка в заміському будинку, коли він необачно ніжився на сонці поряд із кліткою з курчатами, біля яблуні. Саме в цей момент прийшла невідома тварина, що зазвичай полює на курей, і вполювала свою нову жертву. Натомість низка користувачів соцмереж піддали сумнівам правдивість прочитаної інформації, на що автор поста відписав: “От згадаєте колись мої слова: Онищенка так і не знайдуть, от тоді й повірите!” Цей його коментар набрав 18 лайків. 
  Фото: Олександр Ковальчук У мережі набуває популярності відео, зняте у Львові невідомими активістами, на якому видно, як мер цього міста взяв і зробив. На жаль, низька якість зйомки не дозволяє зрозуміти, в кого взяв і що з цим зробив Андрій Садовий. «Ми давно полювали на нашого мера, – повідомили невідомі активісти, – Майже два роки чекали на якусь сенсацію. І нарешті нам пощастило. Навіть не так важливо, що саме взяв і зробив пан мер. Головне, що це сталося! Тепер наша ціль – Петро Порошенко. Ми дуже хочемо зафіксувати на відео, що саме в житті президента відбувається по-новому.» Нагадаємо, що нещодавно відбулася телефонна розмова президента Петра Порошенка з міським головою Львова Андрієм Садовим. Олег Суховірський спеціально для 
  Верховна Рада прийняла зміни до сімейного кодексу України. Своїм рішенням депутати внесли зміни до складу членів сім’ї – до звичного переліку включили кума та куму. «Ці зміни покликані спростити антикорупційну боротьбу, – прокоментував це рішення народний депутат Єгор Соболєв, – Одним із наслідків буде необхідність включати у податкову декларацію прибутки, отримані кумом та кумою. Останнім часом ми бачимо, що куми різних чиновників мають неабиякий вплив на владу. Подальшим нашим кроком буде інвентаризація усіх кумів держслужбовців. Після оприлюднення отриманих даних кожна людина зможе перевірити, хто кому доводиться кумом.» «Рішення зовсім непродумане, – обурюється член Опозиційного блоку Наталія Королевська, – Тепер прибутки кумів будуть враховуватися під час призначення субсидій. Багато людей, які заробляють мало але мають заможних кумів, не зможуть отримати передбачену державою допомогу. Ми вчергове спостерігаємо, як боротьба з корупцією передусім б’є по простих громадянах.» «Це просто жах, – жахнувся пересічний громадянин Петро Омелянчук, – Виходить, що моя кума тепер стала мені близьким родичем? Це виходить, що… Жах! Ці депутати зовсім про звичайних людей не думають!» Нагадаємо, на своїй прес-конференції Президент України Петро Порошенко підтвердив, що Юрій Стець є його кумом та заперечив такий же зв’язок із Юрієм Луценком та власним сином. Олег Суховірський спеціально для 
  Верховна Рада ухвалила зміни, які дозволяють призначити генеральним прокурором людину, яка носить шкарпетки під сандалі. Цей закон відкриває шлях у крісло генпрокурора Юрію Луценку, повідомляє кореспондент UaReview у ВР. За основу і в цілому проект закону №4645ш про внесення змін до деяких законодавчих актів України щодо стилю одягу генерального прокурора України підтримали 258 народних депутатів попри суперечки. Перед голосуванням у парламенті зчинилися словесні баталії, лунали крики “Ганьба!”. “Нам не зразу вдалось протягнути цей закон у Парламенті, адже не всім депутатам подобається манера носіння шкарпеток під сандалі, – розповідає співавтор законопроекту Віталій Король, – Мені теж не подобається, я так не ношу. Проте, як на мене, особисті смаки депутатів не повинні перекидатись на повноваження генпрокурора. Ми – європейська країна, і маємо вживатись із людьми, погляди яких відрізняються від наших.” Проте справа зовсім не в особистих смаках, вважають деякі депутати. “Ні для кого не таємниця, що цей закон був прийнятий персонально під Юрія Луценка, – розповідає депутат Оксана Сироїд, яка не голосувала за законопроект. – Він носить шкарпетки під сандалі, а це недопустимо для людини, яка претендує на крісло генпрокурора. Це взагалі нонсенс, щоб генпрокурор, на якого дивиться вся країна, ходив у шкарпетках під сандалі!” За інформацією депутатів БПП на умовах анонімності, подання про призначення Юрія Луценка на посаду генерального прокурора винесуть на голосування парламенту вже у четвер. 
  Журналіст та телеведучий Савік Шустер отримав відмову від банку при оформленні кредиту на купівлю побутової техніки. Про це повідомив діловий партнер Шустера по телеканалу, який попросив не називати свого імені. Банківський кредит був необхідний Шустеру для купівлі нової пароварки. “Шустер прийшов у один із київських гіпермаркетів, обрав собі пароварку, проте вже на касі виявив, що гаманець він забув удома. Проте Савік не розгубився і знайшов інше рішення питання з грошима“, – розповідає партнер. Телеведучий вирішив взяти кредит на покупку. “Далі була звичайна процедура: банківський працівник оформив документи і відправив запит на отримання кредиту. Проте відповіддю на запит стала відмова видати кредит Шустеру. Хоча працівник не був зобов’язаний відкривати клієнту причину відмови, він натякнув Шустеру, що людям, які не мають роботи, банк в кредиті відмовляє“, – зазначив партнер Шустера і попросив імені банківського працівника теж не називати. Партнер телеведучого також додав, що без пароварки, яку Савік Шустер так і не купив, йому доведеться тепер голодувати. 
  Мер Києва Віталій Кличко знайшов спосіб ще швидше об’їжджати київські затори і сьогодні приїхав на роботу не тільки на велосипеді, але і на метро. Своє рішення він пояснив також бажанням бути ближче до киян і турботою про навколишнє середовище. Заодно Кличко вирішив проінспектувати Київський метрополітен на предмет можливості встановлення велосипедних доріжок на платформах, в переходах, і вагонах електричок, передає видання «Завтрашній день». Пасажири спочатку обурювалися, адже мер Києва їздив по вагонах на велосипеді в годину пік, коли в метро дуже багато людей, але пізніше, впізнавши мера, посміхалися йому і охоче давали дорогу. Всього за ранок Кличко зміг об’їхати 15 вагонів. “З мінусів – не всі пасажири в метро поводяться коректно по відношенню до велосипедистів. Доводиться оперативно проводити роз’яснювальну роботу. Також розумію, що не вистачає велодоріжок. І над тим, щоб їх було більше, ми теж працюємо“, – зазначив Кличко у своєму статусі в ICQ. На питання журналістів, чому мер Києва їздить на велосипеді без шолома, Віталій пожартував, що шолом йому вшили в голову ще в п’ятому класі. Павло Коваль спеціально для 
  Під час прибирання кабінету прем’єр-міністра України прибиральниця знайшла гострий предмет на кріслі очільника Уряду. При ретельному огляді предмет виявився канцелярською кнопкою, повернутою гострим кінцем вгору. Про це повідомили джерела, близькі до прибиральниці Будинку Уряду України. “Ще вчора, коли прибирала кабінет, на кріслі нічого такого було, – цитують джерела слова прибиральниці, – а вже сьогодні з’явилась ця кнопка. І єдиним, хто мав доступ до крісла, є Арсеній Петрович. Мабуть, поклав своєму наступнику – аби життя тому легким не здавалось.” За словами політичних експертів, канцелярська кнопка призначалась для Володимира Гройсмана. Вона повинна була стати меседжем від Яценюка до його наступника. Але який саме меседж повинен був передатись за допомогою кнопки – експерти не уточнили. 
  Народний депутат України Володимир Парасюк виклав у своєму Facebook фотографію, на якій він позує на фоні процесу копання бурштину. “Ким би ти не був… бурштин є бурштин… поки дають, треба копати“, – написав нардеп у підписі до фотографії. На фото також видно, що горизонт завалений. 
  Через грип у Верховній Раді продовжено канікули на два тижні, до 8 лютого. Відповідне рішення прийнято сьогодні на виїздному засіданні комітету ВР з питань техногенно-екологічної безпеки та надзвичайних ситуацій. “Рівень захворюваності у Києві, в тому числі на вул. Грушевського, не зростає та не перевищує епідпоріг, але, враховуючи ситуацію, яка склалася в Україні, та з метою запобігання епідемічного поширення грипу серед народних депутатів вирішено продовжити канікули у Верховній Раді України до 8 лютого“, – зазначають у відомстві. Загалом протягом поточного тижня з приводу захворюваності на грип та ГРВІ за медичною допомогою звернулось 2 депутати, з них 1 позафракційний (50,0%). “Порівняно з минулим тижнем спостерігається зменшення кількості викликів до хворих депутатів на 33,3%, серед позафракційних – на 100,0%, – зазначила прес-секретар комітету Олена Голубовська. – Проте ми точно знаємо, що насправді хворих депутатів є значно більше, порівняно з тою кількість, що звернулись.” Окрім того у відомстві закликають депутатів частіше мити руки з милом, провітрювати приміщення, більше пити гарячого чаю, уникати місць скупчення інших депутатів, обходитись без рукостискань з колегами (навіть якщо це голова фракції). Для надійної профілактики захворювань депутатам також радять купити фармацевтичний завод. 
  Верховна Рада нарешті ухвалила Закон “Про снігові опади в Україні на зиму 2015/2016 років”. За відповідне рішення проголосувало 263 депутати. Згідно із законом, сніг в Україну прийде починаючи з 28 грудня. За словами виконуючого обов’язків міністра екології та природних ресурсів України Сергія Курикіна, під час розгляду проекту закону було врахувано десь приблизно 40 змін, які були внесені депутатами протягом останнього тижня. “Ми можемо з радістю констатувати, що закон про сніг Верховною Радою нарешті прийнятий, а це значить, що скоро ми побачимо в Україні справжню зиму“, – констатує Курикін. Закон про сніг, який прийняла Верховна Рада, передбачає місячну норму опадів у 25 мм, нульову температуру та мокрий сніг на Новий рік, найнижчі температури –10—15 градусів на період 5-10 січня, а також сильні сніги у січні і лютому. Законом не ухвалено випадання снігу на окупованих територіях Донецької та Луганської областей та в анексованому Криму. 
  Між популярними українськими facebook-блогерами Арсеном Аваковим (348 тисяч підписників) і Міхеілом Саакашвілі (722 тисяч підписників) трапилася перепалка на засіданні Нацради реформ в понеділок ввечері. Про це повідомив ще один блогер Сергій Лещенко (86 тисяч підписників) з посиланням на присутніх на засіданні учасників. Згідно з інформацією, після того, як Саакашвілі виступив з доповіддю, Аваков висловив до нього претензії. “Саакашвілі відповів. Вийшовши з рівноваги, Аваков кинув склянкою в Саакашвілі“, – написав Лещенко на своєму Facebook. “Натомість facebook-блогер Арсеній Яценюк (347 тисяч підписників) обізвав Саакашвілі“, – додав блогер. “Все сталося в присутності Петра Порошенка (419 тисяч підписників), який намагався заспокоїти сторони, а потім закрив засідання“, – повідомив Лещенко. Пізніше усі блогери висловили свої позиції з приводу сварки на своїх Facebook-сторінках. 
  Після поразки і втрати всіх чемпіонських поясів Володимир Кличко ще точно не вирішив, що робити далі – продовжувати спортивну кар’єру і брати реванш у Тайсона Ф’юрі, чи, як і старший брат, стати політиком і балотуватися в мери одного із міст України, повідомляє німецька газета Dusseldorf Post. Володимир Кличко зізнався німецьким журналістам, що серйозно обдумує перспективи балотуватися в мери одного з міст Київської області, вибираючи між Білою Церквою, Бояркою, Миронівкою, Вишгородом і Борисполем, схиляючись більше до останнього. «Я дивлюся на брата, бачу, як йому подобається бути мером і мені все більше хочеться піти по його стопах. Я теж хочу приносити радість і посмішки людям. Як і в боксі, моя мрія стати мером якомога більших міст України», – пожартував в інтерв’ю Dusseldorf Post Володимир Кличко. Тим часом, повертаючись до програного чемпіонського бою, тренер Володимира Джонатон Бенкс розповів про одну з причин поразки українця. За його словами, між раундами Віталій Кличко давав своєму братові дуже очевидні, а часом незрозумілі і смішні настанови. «Віталій весь час повторював Володимиру, що для перемоги потрібно обов’язково вигравати і що чотири з двох ударів потрібно направляти в голову суперника, – поскаржився журналістам Джонатон Бенкс. – Тільки перед останнім раундом мені вдалося підказати щось корисне Володимиру, тому що Віталій не зміг пригадати ім’я брата і весь час мовчав». Нагадаємо, що перед боєм Віталій Кличко заявив, що не встиг загадати бажання, стоячи між Майком Тайсоном і Тайсоном Ф’юрі. Павло Коваль і Le Go спеціально для 
  Олександра Кужель та Ігор Мірошнічнеко, які проходять стаціонарне лікування в одній лікарні у зв’язку з отриманням травм у бійках за різних обставин, побилися вже між собою. Про це повідомляє газета «Бойовий депутат» з посиланням на співробітників лікарні. Конфлікт виник у черзі на флюорографію, де Кужель і Мірошниченко не змогли визначити, хто за ким стоїть і хто повинен зайти в кабінет першим, у зв’язку з чим влаштували скандал, який переріс у бійку з псуванням майна лікарні. При цьому Кужель отримала черговий удар по голові скляним предметом (імовірно це була порожня майонезна банка для аналізів, яку тримав у руках Ігор Мірошниченко), а “свободівець” у свою чергу пропустив кілька болючих ударів сумкою Кужель, а також пару стусанів від коханця своєї дружини, який також стояв у тій самій черзі. Свідки відмовилися давати будь-які свідчення і вставати на чийсь бік, аргументуючи цей тим, що недолюблюють обох політиків. «Та пішли вони всі *****, вони вже всіх тут ****», – дипломатично відмовився коментувати інцидент головний лікар лікарні. Павло Коваль спеціально для 
  В Україні відкрився конкурс на заміщення посади двійника президента РФ Володимира Путіна з метою залучення його до виконання таємних доручень. Майбутньому президенту пропонують зарплату в три мільйони рублів (білоруських). А також оплату представницьких витрат: бізнес-авіація, спецодяг і особистий секретар. Вакансію виявили під час перевірки онлайн-бази фахівці міжнародного порталу пошуку вакансій JobUA.com. Вимоги до кандидата, опубліковані на сайті: 1952-1953 р.н., зріст – не вище 172 см, віртуозне володіння російською та німецькою мовами, знання законодавства РФ на рівні не нижче випускника юридичного ВНЗ, бажано худорляву статуру. До посадових обов’язків незвичної вакансії входить критика проектів державної Думи, участь у міжнародних зустрічах глав держав, особисте спілкування з провідними експертами ООН, ПАРЄ та Гаазького трибуналу, а також розробка законів, спрямованих на стабілізацію міжнародної політики РФ. Втім, для ефективної роботи з останніми йому обіцяють допомогу “широкого штату експертів у сфері міжнародних відносин Українського Інституту Світової Політики”. А доставка на робоче місце здійснюватиметься силами спецпідрозділу СБУ. За словами працівників порталу пошуку роботи, що виявили незвичну вакансію, надходжень резюме по ній поки не було зафіксовано. На їх думку, справа може бути у валюті обіцяної заробітної плати, або ж у тому, що усі двійники президента країни-агресора вже давно працевлаштовані. Нагадаємо, Путін підріс. 
  Під час голосування на місцевих виборах мешканцю смт Стара Синява Старосинявського району Хмельницької області Трохиму Олександренку вдалось поставити світовий рекорд зі щільності тексту. Він зміг у виборчих бюлетенях написати все, що думає про кожну партію зі списку. «Так, це було важко, – пояснює рекордсмен, – Вмістити усі побажання, думки, мрії, які накопичувалися протягом довгого часу, майже неможливо. Але волевиявлення все ж було сильнішим. Хочу подякувати усім партіям за натхнення, та за розміри бюлетенів. Також хочу відзначити депутатів усіх рівнів та усіх скликань: без вашої плідної роботи текст був би значно коротшим і рекорд не відбувся б.» Тепер у рекордсмена творче виснаження, адже усі свої напрацювання він виклав у бюлетенях. Проте Олександренко сподівається, що за наступну каденцію депутати зможуть розбудити його уяву та натхнення, додадуть наснаги та подарують нові мовні звороти. «Ми часто стикаємося із різними побажаннями політикам на виборчих бюлетенях, – прокоментував досягнення секретар дільничої виборчої комісії, – Але, здебільшого, вони короткі і влучні. А тут ми побачили розлогий, докладний і вичерпний твір. Більше того, текст супроводжували детальні малюнки, котрі чітко показали, що думає і чого бажає виборець.» «Одразу скажу, що ми маємо підтримати таких людей, – вважає кандидат від позапопередньої влади Л.Амчук, – Адже це своєрідний зворотній зв’язок. А то обираєшся до чергової ради і на спілкування з виборцями зовсім не залишається часу. Ми стали забувати, що про нас думають люди!..» Нагадаємо, що ще один українець – Микола Сядристий є одним із найвідоміших творців мікромініатюрних текстів. Він зробив найменший у світі «Кобзар» з площею обкладинки 0,6 квадратних міліметра. Читайте також: У Косові під час підрахунку голосів здохла миша. Олег Суховірський спеціально для 
  Сьогодні близько опівночі кандидат в депутати місцевих рад Дмитро Дом додав у друзі на Facebook кандидата в депутати місцевих облрад Андрія Пчиха. Окрім того він лайкнув фотографію кандидата в депутати. За повідомленням джерел, близьких до Facebook-сторінки Дмитра Дома, він не підозрював, що його новий друг – теж кандидат. Проте Андрій Пчих одразу після додавання в друзі прислав особисте повідомлення. “Друзі, прийшов час змінити цю країну. І почати треба з області. Саме через це я вирішив йти на вибори. Тому якщо у вашому бюлетені буде моє прізвище, проголосуйте за мене 🙂 ——— Тільки А. Тільки Пчих!“, – йшлось у повідомленні. Натомість Дмитро Дом миттєво відреагував на повідомлення. Він вислав у відповідь свою передвиборчу листівку із політичним лозунгом: “ГОЛОСУЙ ЗА ДОМ!” Після серії взаємних “лайків” кандидати припинили будь-які контакти одне з одним. Нагадаємо, місцеві вибори в Україні відбудуться вже цієї неділі. Нарешті. 
  Мер Києва Віталій Кличко поласував комахою, схожою на муху, їдучи по місту на велосипеді. Про це повідомили очевидці у Facebook-спільноті “Київські педалі”. За повідомленням спільноти, під час інциденту Кличко їхав на велосипеді по Андріївському узвозу під гору. Налігши на педалі і надавши все навантаження на ноги мер Києва втратив контроль за обличчям і перестав контролювати рот. У розслабленому стані рот відкрився і, як це часто буває у велосипедистів, туди залетіла комаха. Кличко, не пререстаючи крутити педалі, два рази кашлянув, намагаючись виплюнути муху. Однак із цього нічого не вийшло і він, йдучи за природнім рефлексом, проковтнув її. Після пригоди столичний очільник, як ні в чому не бувало, продовжив свій рух вгору по Андріївському узвозу. У мерії цю інформацію не підтвердили. Але і не спростували. За словами експертів, енергетична цінність однієї мухи – близько 3,2 Ккал, тож на раціон столичного мера вона сильно не вплинула. Натомість політичні експерти розходяться в думках. Частина вважає, що муха ніяк не вплине на рейтинг Кличка на майбутніх виборах. Частина ж пророкує збільшення електорату діючого мера Києва – адже ніхто не любить мух. 
  В Адміністрації Президента ніколи не п’ють воду. Про це повідомив журналіст UaReview в рамках свого розслідування. Якщо уважно подивитись на фото з засідань в Адміністрації Президента, то можна помітити, що усі пляшки з водою невідкорковані, а стакани лежать догори дном. На думку експертів, які проаналізували фотографії з зустрічей, причиною того, що учасники засідань в АП не п’ють, є велика відстань до води. Гості Адміністрації Президента просто не можуть дотягнутись до пляшок, вважають експерти. Голова АП Борис Ложкін наразі ніяк не прокоментував результати розслідування. Фотофакт 1:  Фотофакт 2:  Фотофакт 3:  Фотофакт 4:  Фотофакт 5:  Фотофакт 6:  Фотофакт 7:  Фотофакт 8:  Фотофакт 9:  Фотофакт 10:  Фотофакт 11:  Фотофакт 12:  Відділ журналістських розслідувань UaReview ЧИТАЙТЕ НАС:  Twitter, ВКонтакте, Однокласники Читайте такожПрезидент з офіційним візитом відвідав ванну кімнатуПорошенко провів телефонну розмову із жителем ТроєщиниПорошенку вручили підозру у справі нашестя рудих слимаків
  31 серпня у сесійній залі під час виступу лідера фракції партії “Батьківщина” Юлії Тимошенко на засіданні Верховної Ради України спікер Володимир Гройсман подумав про вічне. Читайте такожФотофакт: Юлію Тимошенко утримують в нелюдських умовах, заявив дизайнер Андре ТанПетро Порошенко обігнав Юлію ТимошенкоПід час фотосесії в Київському міському центрі крові Тимошенко втратила забагато крові і знепритомнілаЦіна на газ заявила, що ніколи не підтримувала Юлію ТимошенкоНадія Савченко в черговий раз заявила щось не т
  Сьогодні протягом цілого дня у жодному ЗМІ не з’явилось ані новини про народного депутата Володимира Парасюка. Нардепа також не згадали у жодному із сюжетів телевізійних новин, повідомляє TCH. Протягом дня Парасюк не зробив жодного абсурдного запису на своїй сторінці в Facebook, не побився із жодним депутатом у сесійній залі Верховної Ради, ні разу не порушив правила дорожнього руху на своєму авто Skoda Superb, не відпочивав із жодною маловідомою співачкою, не виклав в соцмережах жодної фотографії себе у камуфляжі, ні разу не назвав себе “гасконцем” і навіть жодного разу не вжив слово “зрада”. “А я все думаю, що сьогодні не так? – ділиться враженнями інтернет-користувач Іван. – Я щодня заходжу на новинні сайти, і вже звик, що там обов’язково будуть новини про Парасюка. А сьогодні зранку заходжу – нема, по обіді заходжу – нема, ввечері заходжу – знову без Парасюка. День на день не схожий. Мені аж ніби чогось не вистачає.” Проте, на думку експертів, відсутність новин про Парасюка – явище тимчасове, і йому не слід передчасно радіти. “Не треба думати, що якщо Парасюк цілий день не з’являвся в новинах, то він не з’явиться там завтра до десятої години, – розповідає експерт Борис. – Швидше за все, він був зайнятий тим, щоб вигадати якийсь вчинок, через який всі ЗМІ знову про нього писатимуть. Наприклад, спробує перевезти через кордон контрабандні сигарети, поб’ється із Марією Гайдар або просто запостить у своєму Facebook цитату Пауло Коельйо. Мало там що вигадає цей веселий і кмітливий депутат.” 
  В Чернігові кандидат в народні депутати Геннадій Корбан стояв у черзі за продуктами харчування, роздачу яких організував інший кандидат Олексій Дурнєв. Про це повідомив один із 91 кандидатів на проміжних виборах народного депутата у 205-му окрузі. За словами очевидців, Корбан прийшов до людей у черзі, аби повідомити, що він теж роздає продукти, а також щоб запросити їх до своїх наметів. “Я ще подумала, чого це Корбан до нас в чергу за гречкою лізе, та ще й без черги пхається – невже кандидатам тепер теж немає чого їсти? – розповідає учасник черги за продуктами пенсіонер Тамара Євгенівна. – А він, виявляється, прийшов для того, аби перетягнути народ до своїх наметів. Сказав, що в нього і черга менша, і гречка смачніша. Частина народу повірила – пішла за ним. Я ж лишилась де була – моя черга вже була близько.” Чи справді гречка в наметах Корбана була смачнішою, а черги меншими – наразі невідомо. Нагадаємо, гречані крупи здавна використовують в українській кухні для приготування різноманітних страв, а в українській політиці – для підкупу виборців. Читайте також: У Києві чоловік перейшов дорогу на червоне світло, а його не затримав новий патруль. Олександр Котигорошко спеціально для 
  В інтернеті з’явилось фото з сесійної зали Верховної Ради, на якому прем’єр-міністр Арсеній Яценюк думає про польоти в економ-класі, а міністр енергетики та вугільної промисловості Володимир Демчишин – ні. Про що саме думав Демчишин – наразі невідомо. Читайте також: Яценюк подивився на щось розмите на передньому плані. 
  25 травня минулого року в Україні відбулись позачергові президентські вибори. А відтак сьогодні виповнюється рівно рік, як Петра Порошенка обрано президентом України. Що зробив за цей рік Порошенко, що йому вдалось на посту президента, а що ні – написало ледь не кожне поважаюче себе видання. Та все ж за кадром залишились деякі вчинки Порошенка, які заслужено обійшли увагою ЗМІ. Ми підготували для вас ТОП-15 таких справ.  1. 2 липня 2014 року. Пофарбував волосся в сивий колір. 2. 19 грудня 2014 року. Виконав свій подружній обов’язок. 3. 11 листопада 2014 року. Одягнув на роботу дві лівих шкарпетки. 4. 8 серпня 2014 року. Не нагодував тварин в зоопарку, бо поряд була табличка із написом: “Не годувати тварин”. 5. 8 березня 2015 року. Подарував жінкам свою усмішку. 6. 24 лютого 2015 року. Відмовився від добавки до обіду. Впродовж 3 годин проголодав в підтримку Надії Савченко. 7. В ніч на 13 січня 2015 року. Дві години не спав, думаючи про Яценюка, який стояв в спальні Порошенка і клацав вимикачем світла. 8. 14 квітня 2015 року. Почистив зуби лівою рукою. 9. 3 вересня 2014 року. В шкільному підручнику сина на фото Сталіна домалював вуса на вусах. 10. 15 березня 2015 року. Самостійно виніс сміття. 11. 18 лютого 2015 року. Під час відвідин Артемівська налякав хлопчика, показавши йому фокус з відірваним пальцем. Тим самим вилікував його від гикавки. 12. 24 жовтня 2014 року. під час поїздки полоскотав особистого шофера. За вухом. Ногою. 13. Липень 2014 року. Після підтвердження отримання кредиту МВФ непомітно для всіх підстрибнув і клацнув п’ятами. 14. 21 грудня 2014 року. На зустрічі з Лукашенком похвалив його вуса. 15. 1 квітня 2015 року. Дзвонив Януковичу і зловіщим голосом прошепотів: “7 днів…” Павло Коваль спеціально для UaReview ЧИТАЙТЕ НАС:  Twitter, ВКонтакте, Однокласники Читайте такожПорошенко подарував на день народження Путіну нічогоПроекту 
  Служба безпеки України знову провела допит лідера Комуністичної партії України Петра Симоненка, який цього разу тривав понад 9 годин. Відразу після цього невідомі виклали в інтернет документ, схожий на копію протоколу допиту (див. документ). Нагадаємо, раніше аби запевнити, що він не винен у посяганні на державну цілісність, Симоненко зізнався, що брав участь у знесенні пам’ятника Леніну в Харкові. 
  У Києві кілька сотень людей з транспарантами, прапорами та свистом пройшли протестною ходою. Окрім цього пікетувальники пікетували будівлі і парки, справляючи у них нужду. За три години пікетувальники висловили свій протест під КМД, Кабміном, Верховною Радою, Адміністрацією Президента а також у кущах Маріїнського парку. Такі акції протесту можуть призвести до відставки Уряду та дострокових виборів в Україні, пишуть російські ЗМІ. Нагадаємо, Рінат Ахметов. 
  Стало відомо, як поводив себе лідер Комуністичної партії Петро Симоненко на допиті в Головному слідчому управлінні СБУ. Зокрема аби запевнити, що він не винен у посяганні на державну цілісність, Симоненко зізнався, що брав участь у знесенні пам’ятника Леніну в Харкові. Про це повідомляють наші джерела, дуже близькі до Петра Симоненка. Лідер комуністів зазначив, що він сам приніс троси, за допомогою яких було повалено пам’ятник Леніну на площі Свободи у Харкові 28 вересня 2014 року. За словами джерел, слідчі не дуже повірили Симоненку. Тому, аби спростувати звинувачення у сепаратизмі, він пішов на неочікувані кроки. Симоненко просто під час допиту підписав документи на вступ у Добровольчий український корпус «Правий Сектор». А коли слідчим і цього забракло, комуніст заявив, що 1 травня він організує у Києві марш націоналістів із різних європейських країн. Нагадаємо, Симоненка допитували 10 годин. 
  Сьогодні на засіданні “тіньового уряду”, організованого Опозиційним блоком, правоохоронці затримали всіх. Представники МВС зайшли на засідання і в прямому ефірі, перед телекамерами, одягли наручники на усіх його учасників. На засіданні були зокрема “тіньовий прем’єр” Борис Колесніков, “тіньовий віце-прем’єр з промислової політики” Олександр Вілкул, “тіньовий віце-прем’єр з соціальної політики” Наталія Королевська, “тіньовий віце-прем’єр” Вадим Рабинович, “тіньовий міністр закордонних справ” Костянтин Грищенко, “тіньовий міністр економічного розвитку і торгівлі” Євген Мураєв, “тіньовий міністр соціального забезпечення” Михайло Папієв та “тіньовий міністр внутрішніх справ та надзвичайних ситуацій” Костянтин Стогній. За словами правоохоронців, затриманих звинувачують у розпаленні міжнаціональної ворожнечі, закликах до порушення державної цілісності та у корупції за часів Януковича.  
  Виконувач обов’язків голови Держслужби з надзвичайних ситуацій Зорян Шкіряк підписав понад 300 подань про звільнення співробітників служби. Без роботи залишились ті підлеглі Шкіряка, які не змогли сісти на шпагат. «Одночасно з початком суворої боротьби з корупцією в ДСНС України ми розпочали тотальну люстрацію шпагатом працівників ДСНС. Якщо ДСНСник перебуває у поганій фізичній формі і навіть не може сісти на шпагат – йому у відомстві не місце», – заявив в.о. голови ДСНС. «І це лише початок. Я особисто контролюю цей процес. Якщо бачу, що людина старається, сідає у позу жабки, а через тиждень-два сяде і на шпагат, то таким я даю шанс», – додав Шкіряк. Він також наголосив, що ті працівники ДСНС, які пройшли випробування шпагатом, не лише залишились на службі – вони ще й отримали підвищення. Нагадаємо, після арешту глави ДCНС Сергія Бочковського та його заступника Василя Стоєцького тимчасовим виконувачем обов’язків голови Держслужби з надзвичайних ситуацій призначили радника міністра внутрішніх справ Зоряна Шкіряка. Читайте також: В депутата у Верховній раді вкрали хабар. 
  Після того, як оголошення догани губернатору Дніпропетровської області ситуації не виправило, президент Петро Порошенко оголосив Ігорю Коломойському нове покарання – поставити в куток. Про це пише Святослав Цеголко в “Однокласниках”. “Поставити  в  кут  голову  Дніпропетровської  обласної  державної адміністрації  КОЛОМОЙСЬКОГО  Ігоря  Валерійовича  за  порушення правил  професійної  етики,  вчинок,  який  порочить  його  як  державного службовця“, – йдеться в тексті документу. Цеголко також додав, що якщо і цей крок не подіє, то Порошенку не залишиться нічого іншого, як залишити Коломойського без солодкого.  Павло Коваль спеціально для 
  ********* ****** ***** **** **** ** ******. ********** ***, ******** ****** *************, ******* **** ****** ***** ***** **** **** ** ******. Про це заявив голова Дніпропетровської ОДА, олігарх Ігор Коломойський. “******* **** ****** *****, ******* **** ****** *****, **** **** ** ****** *****, – зазначив Коломойський. – ******** **** ** ******** ****. ***** **** ****. **** ******* ****** ** ****** ******* **** Лещенко, *****. ******, *** ******* **** ******.” ** ******* *****, ***********, ****** **** ******* **** ****** ****, впевнений голова Дніпропетровської облдержадміністрації. 
  Екс-президент України Віктор Янукович записав відеозвернення до усіх колишніх депутатів Партії Регіонів, яких стає усе менше. “Зупиніться!” – спересердя прокричав російською у своєму зверненні Янукович. Нагадаємо, вже третій колишній “регіонал” вчинив самогубство. 
  Лідер так званої “ДНР” Олександр Захарченко взяв участь у церемонії забирання квітів з-під пам’ятника українському поетові Тарасу Шевченку в Донецьку з нагоди 201-ої річниці від дня його народження. Про це повідомляє прес-служба “глави ДНР” на офіційній сторінці в Інстаграмі. Як зазначається в повідомленні, разом з О.Захарчнеком у церемонії також взяли участь голова “Народної ради ДНР” Андрій Пургін, голова організації «Народне ополчення Донбасу» Павло Губарєв, депутати “Народної ради”, охоронці та водії. В рамках церемонії представники керівництва “ДНР” по черзі підходили до підніжжя пам’ятника, схилялись, піднімали квіти, які раніше туди принесли прості люди, і забирали їх собі.  Коли усі квіти з-під пам’ятника Шевченку були забрані, Захарченко офіційно оголосив церемонію завершеною. Що сталось із квітами, прес-служба не повідомляє. 
  Народний депутат України їсть вже 82 дні. Про це говорить фотографія, що поширюється у соцмережах.  
  В аеропорту Тель-Авіву бачили людину, схожу на міністра освіти і науки часів Януковича Дмитра Табачника, яка зі шкірою, схожою на засмаглу, робила помилку, схожу на переліт в Україну.  
  Гонтарева гонтарева гонтарева гонтарева гонтарева, гонтарева гонтарева гонтарева Гонтарева. Гонтарева гонтарева гонтарева, гонтарева гонтарева гонтарева гонтарева. Гонтарева, гонтарева, гонтарева, гонтарева гонтарева Гонтарева. Гонтарева гонтарева гонтарева гонтарева гонтарева гонтарева гонтарева гонтарева, гонтарева гонтарева Гонтарева. “Гонтарева гонтарева гонтарева гонтарева гонтарева, – гонтарева Гонтарева, гонтарева гонтарева гонтарева. – Гонтарева гонтарева гонтарева гонтарева гонтарева! Гонтарева гонтарева гонтарева гонтарева гонтарева, гонтарева гонтарева гонтарева гонтарева, гонтарева гонтарева. Гонтарева, гонтарева, гонтарева, гонтарева. Гонтарева гонтарева гонтарева гонтарева гонтарева гонтарева.” Гонтарева гонтарева гонтарева Гонтарева гонтарева гонтарева гонтарева гонтарева. Гонтарева гонтарева гонтарева гонтарева. Гонтарева гонтарева гонтарева, гонтарева гонтарева, гонтарева гонтарева. Гонтарева гонтарева гонтарева гонтарева гонтарева гонтарева гонтарева. 
  Новопризначений генеральний прокурор Віктор Шокін дуже схожий зовнішньо на генпрокурора часів Януковича Віктора Пшонку. Про це написали всі всюди. “Як дві краплі води схожий на Пшонку“, – зазначив у своєму твіттері один із інтернет-користувачів. Ряд інтернет-експертів також звернули увагу на схожість звучань імен обох генпрокурорів. “Шокін – майже як Пшонка. Співпадіння? Не думаю“, – висловився у своєму фейсбуку ще один інтернет-користувач. “Людина, яка так виглядає і має таке прізвище, апріорі не може бути хорошою. Нас знову зрадили“, – висловив думку багатьох ще хтось в інтернеті. Сам Віктор Шокін свою схожість із Пшонкою поки не підтвердив і не спростував. Нагадаємо, раніше Віктора Пшонку затримали в Італії. 
  Президент України Петро Порошенко не в танку. Про це говорить фотографія в офіційному твіттері глави держави.  
  У Прем’єр-міністра України Арсенія Яценюка вкрали мобільний телефон. Крадіжка сталася в плацкартному вагоні поїзда Київ – Дніпропетровськ під час робочого візиту Прем’єра в Дніпропетровську область, повідомляє канал Магулія-ТВ. За словами очевидців, Арсеній Яценюк передав свій телефон сусідові по боковій полиці й попросив сфотографувати його, як він їде в плацкарті. Сусід Яценюка був настільки здивований пропозицією, що навіть кинув їсти курку і, не витерши рук, зник з телефоном в невідомому напрямку. «Так, я бачив все як було, я якраз теж їв курку в купе плацкарту навпроти полиці Яценюка, – повідомив журналістам очевидець Геннадій. – Цей сусід погодився сфотографувати Яценюка і запропонував йому визирнути з вікна, щоб він його сфотографував з перону, ніби випадково. Ось така схема.» При цьому злодій не відразу зрозумів, у кого вкрав телефон. За словами провідника вагону, як тільки зловмисник зрозумів, що вкрав телефон у Яценюка, він відразу повернувся до вікна вагона, з якого визирав Прем’єр і став йому показувати непристойні жести. Арсеній Петрович не став бігти за злодієм, оскільки вже встиг переодягтися в шорти і майку, а на вулиці був мороз. За словами правоохоронців, сусідом Яценюка по полиці виявився депутат місцевої ради, тому він явно мав схильність до крадіжок. Зловмисник вже затриманий і відпущений. Нагадаємо, що Арсеній Петрович за традицією наочним чином продемонстрував прагнення до економії і скорочення непотрібних витрат, і наступного разу пообіцяв добиратися в регіони на попутках. Степан Капуста спеціально для 
  Народний депутат Юрій Бублик зіграв в карти на роздягання з планшетом під час засідання Верховної Ради України. Про це повідомили коментатори під фотографією “Громадського Телебачення”. За словами очевидців, гра тривала близько 20 хвилин, в результаті планшет в суху переміг депутата. Фото переможеного Бублика не публікуємо через надмірний вміст еротики. Нагадаємо, раніше в депутата у Верховній раді вкрали хабар. 
  У народного депутата Сергія Дунаєва на засіданні комітету з питань запобігання та протидії корупції викрали хабар. Про це на своїй сторінці в Facebook написав колега нардепа, “опозиціонер” Іван Мирний. “Прямо у приміщенні, де проходить засідання парламентського комітету з протидії корупції, у нашого колеги вкрали конверт із хабарем“, – повідомив Мирний. Дунаєв вів із кимось переговори по телефону і відвернув погляд від конверту, що лежав на столі. “У цей час хтось із депутатів підійшов і з впевненим виглядом забрав конверт разом з хабарем. Нардепи, які були поряд, подумали, що конверт із хабарем його – настільки він був спокійний“, – повідомив Іван Мирний. За словами Дунаєва, у конверті з хабарем знаходилось 50 тисяч гривень, отриманих ним за голосування по одному з законопроектів. Зауважимо, що у комітети впускають лише за списками та перепустками. Отже, крадій працює у парламенті, – припускають депутати. Відразу після інциденту постраждалий викликав міліцію. Через пів години до парламенту прибули правоохоронці. Та, попри прохання постраждалого Дунаєва обшукати усіх членів комітету з питань запобігання та протидії корупції, вони відмовились це робити через депутатську недоторканість. Читайте також: В Україні створять Міністерство снігу та зими. 
  На засіданні Верховної Ради України лідер фракції “Народний фронт” Олександр Турчинов публічно покарав одного із депутатів за кнопкодавство. Фото: УНН. Читайте також: Президент склав губи “качечкою” роблячи селфі зі студентами. 
  Міністр енергетики та вугільної промисловості України Володимир Демчишин запізнився на засідання Кабінету міністрів на цілих дві години. Причиною запізнення стала зупинка ліфта, в якому спускався Демчишин, внаслідок відключення електроенергії в його будинку в Києві. Про це розповів сам Міністр енергетики у відповідь на докір Прем’єр-міністра Арсенія Яценюка щодо його запізнення. “Я саме спускався у ліфті, коли мене зненацька застало віялове відключення електроенергії, – розповів Демчишин у Кабміні. – Струм вимкнули в цілому будинку та в десятках прилеглих, повідомив телефоном мій помічник. Він також сказав про можливість увімкнення електроенергії ненадовго, аби я зміг вибратись з ліфту. Проте я відразу відкинув цю ідею – адже я, як міністр, представляю народ України, і повинен сам розділяти всі тяготи, що на нас навалюються.” Дві години в темноті у ліфті Міністр енергетики просидів не сам, а разом із сусідкою-пенсіонеркою. А відтак, за словами Демчишина, він на собі відчув, що думає про Міністерство енергетики та його віялові відключення електроенергії простий народ. Нагадаємо, з 1 грудня в Україні почались віялові відчключення електроенергії. 
  На засіданні фракції “Блоку Петра Порошенка” було ухвалене рішення про створення Міністерства снігу та зими. Про це повідомило надійне джерело у фракції. «Через втрату контролю над Кримом туристична галузь в Україні за останній час зазнала занепаду. Саме тому було вирішено зосередитися на розвитку туризму в західних областях, а без якосніго покриття земельних ділянок снігом це здійснити проблемно.» – процитувало джерело слова Юрія Луценка. Очилити Міністерсво снігу та зими було запропоновано директору Гідрометцентру Миколі Кульбіді, оскільки він є визнаним фахівцем в сфері передбачення погодних умов. Міністр повинен буде відповідати за те, щоб сніг падав регулярно (графіки будуть затверджені на засіданні Кабміну) та у достатній мірі. Проте, поки невідомо, чи дав теперішній очільник Гідрометеоцентру свою згоду очолити новостворене відомство. Крайньо позитивно про цю ініціативу висловилися представники декількох облавтодорів. «Це дуже гарна новина і ми вітаємо створення такого міністерства. Вже підписали листа з пропозицією перенести сніжний сезон на квітень-червень 2015 року, оскільки ми не встигли підготуватися до зими, сьогодні відправимо це прохання Прем’єр-міністру України Арсенію Яценюку.» – зазначив начальник Служби автомобільних доріг в Івано-Франківській області Юрій Чорнописький. Нагадаємо зима почалася 1 грудня. Віталій Хмиз спеціально для 
  На цьому місці могла б розташуватись новина про “Міністерство правди”, яке скоро може бути створене в Україні. Ми могли б написати, наприклад, що Міністерство інформаційної політики очолить Олена Бондаренко. Або про те, що потенційний очільник “Міністерства правди” Юрій Стець під час співбесіди на посаду провалив тест на детекторі брехні. Але UaReview не буде цього робити. Бо ми розуміємо, що якщо “Міністерство правди” буде створене, то до нас з’явиться багато запитань. І тому ми наперед обіцяємо вірою і правдою служити Міністерству інформаційної політики. Обіцяємо, що відтепер ми будемо писати лише хороше про Президента Порошенка, депутатів Верховної Ради та міністрів Кабінету Міністрів – як про людей, порядність яких не можна ставити під сумнів. Ким були раніше всі ці люди і які вчинки вони робили до цього – тепер не матиме значення, адже вони працюють задля нашої батьківщини. Усі закони, що прийматимуться Верховною Радою – апріорі працюватимуть на благо України і обговоренню не підлягатимуть. Бо так треба. Корупція в Україні зникне назавжди, а тема хабарів – табу. Слово “цензура” в контексті новин про Україну відтепер пропаде із нашого ужитку. Гривня у наших новинах стане найміцнішою валютою у світі. А українці – забезпеченими і щасливими людьми. Труднощів у жителів України стане менше, а жити стане краще. Проблеми в українській армії – міф і вигадка ворожої пропаганди. Генерали працюватимуть бездоганно, а військові будуть забезпечені усім необхідним. Натомість кожна думка, висловлена проти українських ідеалів, офіційної позиції держави чи проти української влади буде вважатись антидержавницькою і підлягатиме жорсткій критиці і висміюванню з нашого боку. Цим відкритим листом ми звертаємось до керівництва Міністерства інформаційної політики, що може бути створене,  і просимо розглядати його, лист, як протягнуту для потиску руку. Прийміть нашу повну підтримку і лояльність. Відтепер ми писатимемо виключно ту правду, яку нам скажете ви. З повагою, редакція UaReview Читайте такожНадія Савченко в черговий раз заявила щось не теВлада зможе вільно редагувати вміст українських сайтівДепутатам Верховної Ради куплять засоби персонального пересування від HyundaiТОП-10 найрезонансніших фейкових новин UaReviewПроекту 
  Радикальна партія Олега Ляшка впевнено лідирує в опитуваннях, Блок Петра Порошенка другий. Про це свідчать дані дослідження громадської думки, оприлюднені Фондом соціологічно–радикальних досліджень при РПЛ. За словами директора фонду Марії Льовочкіної, за Радикальну партію свої голоси готові віддати 49,7% респондентів, що вирішили прийняти участь у виборах. Загалом поки що, окрім РПЛ, до Верховної Ради проходять 5 партій: Радикальна партія Ляшка – 49,7% Блок Петра Порошенка – 18% ВО «Батьківщина» – 10,3% Народний фронт – 7,8% Об’єднання «Самопоміч» – 6,2% Сильна Україна – 5,4% За словами Льовочкіної, Радикальна партія Ляшка може ще набрати голоси, адже близько 10% її потенційних виборців ще вагалися чи голосувати за неї, коли вона ще не лідирувала у списку позавчора. Опитування проводилось на території України 22 жовтня на з’їзді Радикальної партії Ляшка, з 14 по 18 години включно. Було опитано 365 респондентів, з яких 360 є членами РПЛ. Похибка вибірки не перевищує 7,9%. Нагадаємо, щоб бути абсолютно чесним із виборцями, Ляшко переіменував Радикальну партію у Проект Льовочкіна. Паша Паламарчук спеціально для 
  Роблячи селфі зі студентами Дніпропетровського національного університету імені О.Гончара Президент України Петро Порошенко склав губи “качечкою”. На думку політологів, таким чином Порошенко продемонстрував світові свою прогресивність. “У цьому він пішов навіть далі за президента США Барака Обаму, який залюбки робить селфі з політиками, та за прем’єр-міністра РФ Дмитра Медведєва, який позує сам собі в дзеркалі ліфту“, – констатує якийсь політолог. Експерти також прогнозують, що найближчим часом у Інстаграмі Петра Порошенка почнуть з’являтись фотографії їжі, яку їсть український президент, фотографії ніг Порошенка, а також фото Президента з котом. Нагадаємо, раніше відбулась телефонна розмова між президентами України та Росії, в ході якої вони обговорили новий iPhone. 
  У *-му виборчому окрузі найбільшу підтримку виборців має кандидат **. Про це свідчать результати опитування Українського фонду «Громадська вигадка». Набагато менше підтримки отримали інші кандидати, що йдуть на вибори у цьому ж окрузі. Так найближчий суперник ** отримав вдвічі менше відсотків голосів. Водночас третина населення *-го округу ще досі не визначились щодо свого вибору. Опитування проводилось 11-20 жовтня 2014 року. Обсяг вибіркової сукупності становив 800 респондентів. Помилка репрезентативності дослідження становить +/- 2,5%. Примітки  [Кілька кандидатів по мажоритарних округах попросили нас за грошову винагороду написати статті про те, як вони лідирують у своїх округах. Щоб не переписувати кілька разів той самий текст, ми вирішили, що буде легше підставити в потрібних місцях номери мажоритарних округів та імена кандидатів – Ред.] * – 14, 88, 111, 123, 200. ** – Володимир Барабошко, Роман Балога, Віктор Пішковцій, Катерина Хомчин, Петро Квіт. Нагадаємо, в неділю 26 жовтня відбудуться позачергові вибори народних депутатів у Верховну Раду України. 
  Депутат Верховної ради Нестор Шуфрич, який нещодавно отримав на горіхи, відвідуючи Одесу, приїхав до Львова. Кандидат від “Опозиційного блоку” приїхав у західноукраїнське місто під прикриттям, одягнений весь у чорне і в масці. На думку політолога Володимира Фесенка, такий крок Шуфрича є дуже логічним. “І Львів з робочою поїздкою відвідав, і народ побачив, і себе не показав“, – зазначив усміхаючист політолог. Як такий приїзд вплине на західноукраїнський електорат Нестора Шуфрича, і чи взагалі хоч якось вплине – наразі невідомо.  Читайте інші матеріли на тему: Парламентські вибори 2014. 
  У Московській області на тулуб екс-прем’єр-міністра Миколи Азарова одягли вишиванку. Відповідну фотографію у своєму “Фейсбуці” розмістив хтось, додавши коментар: “Кажуть, цього разу Микола Янович під час переодягання брикався. Шепотів, що вишиванка його старить“. Азарова в Росії перевдягають не вперше. 22 серпня екс-прем’єр був прикрашений українським прапором і табличкою із надписом “госпідар”. Нагадаємо, раніше у Запоріжжі Леніна вдягли у вишиванку. Андрій Кауфман спеціально для 
  Четвертий президент України Віктор Янукович, який зараз переховується в Росії, працює над своєю новою книгою. Тепер це буде не стільки мемуарна література, скільки практичний посібник. Книга Януковича вийде під заголовком: “Втеча від українського правосуддя. Практичні поради на реальних прикладах.” Про це пише видання “Россия разумная”. У книзі будуть детально висвітлені історії втечі від українського правосуддя як самого Віктора Януковича, його близьких соратників Віктора Пшонки, Віталія Захарченка, Миколи Азарова, Сергія Курченка, так і інших утікачів нового часу – ректора-хабарника Петра Мельника, одеського міліціонера Дмитра Фучеджі, а також беркутівця Дмитра Садовника. Анотацію до книги напише ще один легендарний утікач з України – Павло Лазаренко. “Ця книга як ніколи актуальна саме зараз, коли в Україні масова народна люстрація у вигляді кидання в смітники переросла в прийнятий Верховною Радою закон “Про очищення влади”. Саме зараз сотні й тисячі чиновників потребують якісних і практичних порад, як втекти з України: законно чи попри закон. І саме їм в першу чергу буде адресовано цю книгу“, – цитує видання слова автора, Віктора Януковича. Проте, книга буде цікава набагато ширшому колу читачів, запевняє Янукович. Український народ із неї довідається, наскільки Україна насправді погрузла в корупції, а теперішнім чиновникам та політикам при владі книга може стати при нагоді вже найближчого часу, адже ніхто не знає, що далі відбуватиметься в Україні. Книга вийде в одному з російських видавництв вже до кінця осені тиражем у 64 000 примірників. Нагадаємо, раніше Віктор Янукович очолив спілку українських біженців в Росії. Богдан Твердохліб спеціально для 
  2 жовтня у Києві відбувся мітинг пам’ятників Леніну. Гранітні та бронзові учасники мітингу вимагали припинити повалення пам’ятників Леніну в українських містах. В знак протесту вони пройшли Хрещатиком до Європейської площі, повідомляє сайт газети “Правда”. Пам’ятники вождю світового пролетаріату тримали в руках транспаранти із написами “Поверніть Леніна на п’єдестал”, “Ленін вічно живий” та “Ленінопаду – ні!” Як з’ясувалось, дозволу на мітинг пам’ятники Леніну не отримували, а відтак вже на Європейській площі їх чекала міліція. На прохання міліціонерів не порушувати громадський спокій пам’ятники Леніну відповіли агресивними вигуками, тому силовикам довелось застосувати гумові кийки. В результаті близько половини мітингуючих міліціонери затримали і посадили до автозаків. Решта пам’ятників Леніну розбіглись по площі і розчинились у натовпі. “На затриманих складено протокол про вчинення адміністративного правопорушення, передбаченого частиною 1 статті 185-1 КУПАП. Кожному із порушників громадського спокою грозить штраф у розмірі до 25 неоподаткованих мінімумів доходів громадян“, – розповідає прес-секретар Печерського райуправління міліції Ірина Добра. Нагадаємо, 28 вересня пам’ятник Леніну звалили у Харкові, а в ніч з 1 на 2-е жовтня – в Кривому Розі. Читайте також: Путін підріс. 
  По 16-му округу у Вінницькій області до Верховної Ради за підтримки Блоку Петра Порошенка балотується Анатолій Савков, професор кафедри парламентаризму та політичного менеджменту Національної академії державного управління при Призидентові України. Відповідна інформація вказана на сайті ЦВК. Савков відомий, зокрема, своїм кумівством із Романом Левківим, батьком Андрія. Андрій в свою чергу, коли вчився у школі, сидів за однією партою з Іриною Чут, хресним татом якої є Володимир Понятих. А Понятих, як відомо, є двоюрідним братом по матері Ольги Пшонки, дружини генпрокурора часів Януковича Віктора Пшонки, який зараз переховується від правосуддя. Показово, що під час оголошення мажоритарних списків БПП на з’їзді партії Юрій Луценко жодним словом не заїкнувся про цей зв’язок кандидата по 16 округу та екс-генпрокурора. Громадські активісти Вінничини, які розкопали цю інформацію, вже б’ють на сполох і закликають Петра Порошенка до прозорості передвиборчих списків. “Хто знає, можливо десь в середині списку сидить кандидат, хресний батько троюрідної сестри якого у шістдесятих зустрічався з дружиною брата матері Путіна!” – йдеться в заяві активістів. Нагадаємо, Блок Порошенка веде в Раду колишнього коханця сестри Льовочкіна. 
  Український бізнесмен Сергій Курченко, що перебуває у розшуку ГПУ, провів кадрові зміни в футбольному клубі “Металіст”. Згідно з його рішенням, з 1 жовтня 2014 року пост спортивного директора “Металіста” обійматиме скандальний регіонал Михайло Чечетов. Про це інформує прес-служба “Металіста”. Зазначимо, у зв’язку з цим Чечетов має скласти свої депутатські повноваження. Своє рішення Курченко пояснив так: “Сьогодні у всьому світі у спорт приходять люди з багатим політичним досвідом. Михайло Васильович має все, що потрібно для спортивного директора: він харизматичний, дипломатичний, ерудований, хороший оратор, швидко завойовує повагу серед колективу, розуміється на людській психології і навіть трошки на футболі. Всі пам’ятають, як ще зовсім недавно Чечетов вдало керував голосуваннями фракції Партії Регіонів у Верховній Раді. Також саме він керував трансферною політикою фракції. Він вирішував, кого з депутатів купити, а кого продати. А саме вдалої трансферної політики так не вистачає останнім часом “Металісту”.” Курченко наголосив, що депутатів у фракції було набагато більше, ніж футболістів в “Металісті”, а тому із керуванням командою в 11 чоловік Чечетов легко впорається. Нагадаємо, раніше Сергій Курченко призначив головою Наглядової ради “Українського медіахолдингу” Олену Бондаренко. 
  Прем’єр-міністр України Арсеній Яценюк подивився на щось розмите на передньому плані. Що саме розмите на передньому плані фотографії – наразі невідомо. Зазначимо, політологи неодноразово називали погляди Яценюка доволі розмитими. 
  Радикальна Партія Ляшка (РПЛ) змінює назву на Партія “Проект Льовочкіна” (ППЛ). Про це повідомила прес-служба партії з посиланням на свого лідера Олега Ляшка. “Моя політична сила – єдина, представлена у передвиборній гонці, яка повністю чесна по відношенню до свого виборця, – цитує прес-служба слова Олега Ляшка. – Я казав, що у нашому списку не буде старих політиків, і я дотримав слово. Казав, що Ляшко нікого не обманює, і Ляшко нікого не обманює. І для того, щоб завершити будь-які спекуляції навколо моєї чесності і відкритості, як політика, на нараді партії я запропонував перейменувати її у ППЛ – Партію “Проект Льовочкіна”.” За словами Ляшка, у ЦВК партія зареєстрована вже як ППЛ. Тепер залишилось провести невеликий ребрендинг політичної партії, який стосується, в основному, візуальної складової, адже у свідомості людей Радикальна Партія Ляшка вже давно сприймається як “Проект Льовочкіна”.  
  Прем’єр-міністр України Арсеній Яценюк “сходив до вітру” в один з громадських туалетів Києва. Про це написав користувач Фейсбук Євген Діденко, який зустрів Яценюка біля пісуару. “Зайшов тільки що в громадський туалет на Хрещатику, нужду справити, а там наш Прем’єр-міністр Арсеній Яценюк вже її справляє. Привітався, побажав удачі, потиснули руки“, – пише користувач Фейсбук. За словами Діденка, прем’єра супроводжували двоє охоронців: один стояв біля входу до туалету, інший теж справляв нужду (на фото він найбільш віддалений). Нагадаємо, раніше Яценюка помічали у Київському супермаркеті, фаст-фуді в Німеччині та в залі очікування аеропорту “Бориспіль”. Читайте також: Порошенко провів телефонну розмову із жителем Троєщини. Петро Нек спеціально для 
  Через розпуск фракції Комуністичної Партії України фракція ВО “Свобода” у Верховній Раді планує саморозпуститись. “Без КПУ нема кого на гілляку садити“, – прокоментував інформацію лідер “Свободи” Олег Тягнибок. “Мені немає що сказати, наша місія тепер завершена“, – із болем в голосі сказав депутат Ігор Мірошниченко, після чого обернувся від телекамер і, схоже, заплакав. Натомість інший свободівець Юрій Михальчишин, при спробі взяти у нього коментар, ледь не розбив журналісту камеру, мікрофон і обличчя. “Що незрозуміло? Як каже Тягнибок, пи*дуйте звідси, бл*дь!” – додав Михальчишин. Нагадаємо, фракцію Компартії у Верховній Раді розпустили. 
  Депутат-регіонал Микола Левченко вивів відразу п’ятьох депутатів від фракції ВО Свобода з сесійної зали Верховної Ради України. За словами “регіонала”, він вивів “свободівців” за те, що вони не погодились з його точкою зору. Ще близько двісті депутатів Левченко вивів із себе. 
  Президент України Петро Порошенко провів телефонну розмову з жителем Троєщини Олександром Кубівим. Про це повідомляє прес-служба Президента. Під час розмови сторони обмінялись словами і незручними паузами. “Алло, це ЖЕК?” – поставив питання житель Троєщини. “Ні“, – коротко відповів Президент. “Ой, вибачте! Мабуть, помилився номером“, – спішно завершив розмову киянин. В ході двосторонньої бесіди було досягнуто взаємного розуміння того факту, що номер телефону Адміністрації Президента відрізняється від номеру телефону ЖЕКу. Нагадаємо, раніше Порошенко провів переговори з Януковичем, Пшонкою та Захарченком. 
  Лідер партії “Батьківщина” Юлія Тимошенко втратила свідомість під час здачі крові. Про це повідомила лікарка Київського міського центру крові, в якому проходила процедура. “Від пацієнтки потрібно було лише 400 мл крові, не більше, – розповідає лікарка. – Однак під час процедури здачі крові дуже активно працювали фотографи і оператори, тож Юлія Володимирівна, позуючи, заборонила нам припиняти здачу, поки усі журналісти не виконають свою роботу. І, як буває у таких випадках, знепритомніла.” За повідомленням лікарки, служба охорони “Батьківщини” оперативно попіклувалась, щоб усі фотографи та оператори видалили матеріали інциденту і взагалі забули, що вони бачили. А щоб загладити враження та змінити тему, здати кров довелось й іншим присутнім депутатам “Батьківщини”, таким як Іван Кириленко, Микола Катеринчук, Олександра Кужель, Андрій Сенченко, Олександр Чубатенко, Лілія Гриневич, Олександр Абдуллін, – хоча це попередньо й не планувалось. Нагадаємо, Юлія Тимошенко здала 0,4 літра крові на допомогу військовим. Михайло Ізюмський спеціально для 
  Під час робочої поїздки на Донбас Президент України Петро Порошенко провів зустріч із колишніми очільниками держави – Віктором Януковичем, Віктором Пшонкою та Віталієм Захарченком. Читайте також: Терорист “Біс” вимагає звільнити агента ФСБ, інакше він розстріляє Януковича. 
  Виконувачу обов’язків Міністра закордонних справ Андрію Дещиці присвоєне звання Народного артиста України. Відповідний Указ Петра Порошенка за номером “529/2014” з’явився на офіційному сайті Президента Україні. “За вагомий особистий внесок у розвиток української культури, популяризацію патріотичної пісні, вагомий творчий здобуток постановляю: Присвоїти почесне звання «НАРОДНИЙ АРТИСТ УКРАЇНИ» ДЕЩИЦІ Андрію Богдановичу“, – йдеться на сайті Президента. Закон  датований 17 червням 2014 року. “Завжди вважав, що у мене немає слуху… Отримати таке звання неочікувано, але приємно“, – прокоментував нове звання Дещиця у своєму твіттері. Нагадаємо, біля українського консульства в Ростові-на-Дону пройшов одиночний пікет.  Павло Ленец спеціально для 
  У зв’язку з відмовою Ріната Ахметова сплачувати податки в бюджет ДНР, уряд самопроголошеної республіки вирішив націоналізувати футбольний клуб «Шахтар» разом з Донбас Ареною, повідомляє телеканал HalfLifeNews. Як повідомив колишній відомий коментатор і за сумісництвом сторож донецького стадіону «Смолянка», а нині Міністр футбольних клубів і стадіонів ДНР Сергій Дерепа, за підсумками референдуму вже обрали народного президента і народного генерального директора ФК «Шахтар». Референдум проходив серед інших сторожів стадіону «Смолянка», результати офіційно підтверджені крейдою на стіні Донецької ОДА. На цей момент ведуться активні пошуки народного тренера для команди. Як повідомив новий народний президент ФК Шахтар, який попросив називати його просто Францем Беккенбауером, у нього вже є кілька варіантів. Всім потенційним тренерам вже розіслані СМС з проханням передзвонити. «У нас є три основні кандидати на роль народного тренера, яким ми будемо слати СМС найбільше, – трохи розкрив плани команди Франц. – По-перше, це Фабіо Капелло, який зараз очолює братську нам збірну Росії, по-друге, це тренер Баварії Пеп Гвардіола, у якого борода, як у Дениса Пушиліна, а також Олег Блохін, який затаїв образу на нову владу через те, що взимку в Києві не зміг зводити онука на ялинку». За словами народного президента, бюджет команди і можливі трансфери гравців будуть залежати від кількості захоплених інкасаторських машин ПриватБанку та інших спонсорських пожертвувань з боку місцевих бізнесменів. Хто стане народним капітаном команди поки неясно. Новий народний генеральний директор ФК Шахтар не зміг нічого прокоментувати, бо досі не може підібрати пароль для реєстрації у Фейсбуці. Павло Коваль спеціально для 
  Президент України Петро Порошенко вже три дні сидить на президентському кріслі і абсолютно нічого не робить. Про це повідомив Facebook-користувач Vasyl Petrenko. І це не дивлячись на всі ті обіцянки, що Порошенко дав ще на інавгурації 7 червня. “Вже пройшло три дні з тих пір, як Петро Олексійович вступив на посаду Глави держави, а ми так і не бачимо жодних результатів його діяльності, – обурюється блогер. – Де обіцяний мир на сході України? Чому Росія досі вважає Крим своїм, а не українським? Чому ми ще досі не в Євросоюзі? Чому досі не назначено дату перевиборів до Верховної Ради – хіба це так важко, назначити дату? Зрештою, що там говорити про ЄС, якщо навіть не вирішено типових для усіх президентів рішень – зростання пенсій та мінімальної заробітної плати. Та і найпростішого президентського рішення – почати видавати компенсаційні виплати вкладникам Ощадбанку колишнього СРСР під заголовком “Пєтіна тисяча” – і цього немає. Хіба це так складно? Ганьба, Петро Олексійовичу, не цього ми від вас чекали! Ой, не цього!” Блогер також констатував, що якщо Порошенко продовжить свою бездіяльність, то вже не пізніше як через сім днів ми можемо очікувати на новий Майдан. Зазначимо, що думку Петренка розділила низка інших фейсбук-користувачів. Так ця публікація блогера зібрала сім “лайків” та два поширення. Нагадаємо, під час інавгурації Порошенка у Путіна бутерброд впав маслом вниз. 
  Хороші знаки під час інавгурації Петра Порошенка не обмежились лише падінням карабіна у вартового почесної варти. Низка джерел повідомили про інші щасливі інциденти, які трапились під час інавгурації п’ятого президента України. Так під час перегляду по телевізору інавгурації Порошенка у Володимира Путіна бутерброд впав маслом вниз, просто на штани. А це сама по собі непогана подія, сходяться в думках експерти. Також під час інавгурації Порошенка на російській біржі впали індекси, у Аліни Кабаєвої впав настрій, а актору Сергію Безрукову листочок з берези упав на плече. Крім того 7 червня в Криму випав дощ. “Вода, що нарешті полилась на Крим, коли Порошенко зачитав присягу Президента, це дуже символічно“, – констатував у своєму твіттері житель Сімферополя Русфет К.  Нагадаємо, під час церемонії прийняття присяги мера Кличко, здороваючись, зламав руки кільком депутатам. 
  Під час першої сесії Київської міської ради новий міський голова Віталій Кличко випадково зламав руки кільком депутатам. Інцидент стався в колонній залі Київської міської державної адміністрації, повідомляє столичне інформ-агентство “Київ Вечірній”. Зайшовши в залу, повну гостей, депутатів і журналістів, Віталій Кличко попрямував до трибуни, де мав приймати присягу. Дорогою він, за допомогою рукостискання, привітався із кількома присутніми, після чого зайняв своє місце за трибуною. Як тільки розпочалася церемонія, деякі люди, з якими вітався Кличко, з незадоволеним і прикрим виразом обличчя одне за одним почали покидати залу. Вийшовши на вулицю, вони відразу ж звернулися за допомогою до карети швидкої допомоги, що чергувала біля КМДА. Після огляду, лікарі швидкої констатували переломи кисті рук різного ступеню тяжкості у всіх людей, що звернулися. А таких було шестеро і серед них навіть була жінка. Сам новоспечений мер Києва прокоментував цей випадок так: “Я дуже хвилювався, коли зайшов до колонної зали. Мене переповнювали емоції і я навіть чітко не розумів, кому потискаю руки. Зрозуміло, що я не відчував, з якою силою я це роблю.” “Добре, що не обіймались“, – зазначив один із постраждалих. “Ну, Кличко обіцяв боротись із корупцією в Київраді. Але ж не таким жорстоким способом, та ще й без розбору!” – прокоментував інцидент ще один київський депутат. Читайте також: В Росії офіційно ввели другу державну мову. Паша Паламарчук спеціально для 
  Четвертий президент України Віктор Янукович, який зараз знаходиться в Ростові-на-Дону, пише книги для російської письменниці Дарії Донцової. Про це повідомляє “Литературная Россия”. Під час розслідування творчості і побуту російської письменниці, проведеного журналістом видання Мстиславом Вишгородським, йому в руки потрапили фінансові звіти про оплату товарів та послуг. Серед пунктів звітності найцікавішими виявились перекази грошей протягом березня-травня 2014 року на ім’я Януковича В.Ф. у філію “Сбербанку Росії” в Ростові-на-Дону. “Виявляється Віктор Янукович, який часто писав книги, будучи президентом України, і далі продовжує цим займатись, перебуваючи у вигнанні в Росії, – пише Мстислав Вишгородський. –  Відповідно до документів, починаючи з середини березня цього року Янукович тричі отримував гонорари за свою літературну діяльність на замовлення Дарьї Донцової. Двічі це були оплати з позначкою “Аванс”, а третя оплата, 23 травня, проводилась із нотаткою “ЗП + Премія за оперативність”. Загалом за ці два з половиною місяці за свою письменницьку роботу Віктор Янукович отримав 344 тисячі рублів [майже 10 тисяч доларів – ред.].” За цей час Віктор Янукович написав жіночий детективний роман “Империя наносит ответный удав”. Ця книга, авторства Дарії Донцової, вийде вже цієї осені, пише видання. За інформацією Вишгородського, зараз Янукович працює над новою книгою для Донцової під робочою назвою “Золотой бутон”. Нагадаємо, Віктор Янукович є автором чотирьох російськомовних книг та англомовної «Opportunity Ukraine». 2012 року видавництво “Новый мир” купило права на літературні твори четвертого президента України за 16 млн грн (тоді – 2 мільйони доларів). Читайте також: Прес-конференції Януковича в Ростові-на-Дону продовжили на три сезони. 
  Ціни на продукцію кондитерської корпорації “Roshen” у точках роздрібної торгівлі по всій Україні виросли приблизно на 38% протягом трьох днів. Так ціна на плитку шоколаду “Roshen Екстрачорний” піднялась з 9,25 грн до 12,75 грн. А коробку цукерок “Київ вечірній” (232 г), яку ще в неділю можна було купити за 40,50 грн, сьогодні купують по 56 грн. Різке подорожчання продукції “Рошен” фінансисти пояснюють перемогою на виборах Президента Петра Порошенка, якому належить компанія, і відповідним ростом обсягу продажів цукерок цієї торгової марки. “Зараз в Україні спостерігається неабиякий ажіотаж на продукцію Roshen. Однак про те, що такий попит призведе до дефіциту продукції, поки говорити рано, – запевняє Василь Юрчишин, директор економічних програм Центру ім. Разумкова. – На коливання ціни також вплинула заява Порошенка про продаж ним компанії в разі обрання його Президентом. Ця заява натякнула на те, що цукерки від Порошенка будуть на ринку не вічно, і зробила усі передумови для потенційного дефіциту продукції.” Однак, на думку експертів, сьогоднішні ціни на шоколадки Roshen, попри весь ажіотаж, є дещо завищеними. Причина – недобросовісні дії спекулянтів, що вирішили заробити на цьому. В прес-службі корпорації “Roshen” радять громадянам не панікувати і запевняють, що ціни на цукерки скоро стабілізуються. Натомість експерти розходяться в думках. Дехто вважає, що незабаром ціни повернуться до колишніх позначок. Деякі ж експерти радять вже скуповувати продукцію Roshen, оскільки через тиждень-два ціни можуть вирости вдвічі. Нагадаємо, на позачергових виборах Президента України, що відбулись 25 травня, перемогу в один тур здобув Петро Порошенко. Читайте також: Міністерство курортів та туризму Криму шукає спеціалістів по Photoshop. 
  Сьогодні, близько 12 години, біля свого кабінету в Адміністрації Президента, в.о. Президента України Олександр Турчинов усміхнувся. Про це повідомив виконувач обов’язків голови адміністрації президента Сергій Пашинський. “Я вперше помітив усмішку на суворому обличчі Турчинова, – каже Пашинський. – Це трапилось, коли він виходив із кабінету. Усмішка його була зовсім недовгою, секунди з дві. Але ж була! Після цих двох секунд обличчя Олександра Валентиновича прийняло звичний серйозний вигляд, і він продовжив свій шлях коридорами Адміністрації Президента.” Експерти вважають усмішкою на обличчі Турчинова невипадковою, і навіть своєчасною. “Ця емоція, швидше за все, вирвалась у Турчинова на підсвідомому рівні, він і сам її, мабуть, не помітив, – вважає політолог Михайло Погребинський. – Але не дивно, що Турчинов усміхнувся саме зараз. Український народ вже у першому турі виборів обрав нового Президента, а значить скоро Турчинов зможе відпочити. Окрім того, вибори нарешті проведені, а значить можна, не відволікаючись на інші справи, почати активну фазу боротьби з терористами на сході України. Загалом те, що Турчинов усміхнувся – це хороший знак для України!” Прес-служба в.о. Президента наразі не підтвердила і не спростувала інформацію про усмішку Турчинова. Нагадаємо, владу в країні захопили “фашиствуючі молочники”. 
  Сьогодні, 24 травня, лідер партії “Батьківщина” та кандидат у президенти Юлія Тимошенко не зробила жодної заяви. Про це не повідомила прес-служба політика. Тимошенко сьогодні не з’явилась на жодному з популярних телевізійних шоу, не відвідала із передвиборчим туром жодного регіону, не побувала на жодному заводі, і не поспілкувалась із жодним виборцем. Окрім того, лідер Батьківщини за сьогодні жодного разу не змінила зачіску. Протягом цілого дня Тимошенко ні до кого не звернулась, не дала жодної обіцянки, нікому не пригрозила, і навіть не відправила власноручно ні одного персонального листа до виборців. Окрім того, ніхто з простого народу не звернувся до Юлії Тимошенко на камеру, щоб висловити їй свою підтримку. Також сьогодні жодної заяви не зробили ні Петро Порошенко, ні Анатолій Гриценко, ні Сергій Тігіпко, ні навіть Олег Ляшко. Нагадаємо, сьогоднішній, останній перед виборами день, називають “днем тиші”: у цей день заборонена будь-яка агітація за кандидатів. Редакція UaReview наполегливо рекомендує завтра, 25 травня, прийти на вибори Президента і проголосувати за свого кандидата. 
  Четвертий президент України Віктор Янукович під час чергової прес-конференції в Ростові-на-Дону проголосив створення Ростовської Народної Республіки. Окрім того, Янукович проголосив себе Головою Уряду РНР та назначив дати двох референдумів. Про це повідомляє видання “Ростов-папа”. За словами Януковича, перший референдум відбудеться вже завтра, 23 травня, і на нього буде винесено єдине питання: “Чи підтримуєте ви акт проголошення державної самостійності Ростовської Народної Республіки?”. Оскільки ні часу на підготовку до референдуму, ні ресурсів не вистачає, неявка жителів Ростовської області на місце проведення опитування автоматично прирівнюватиметься до позитивної відповіді на питання про проголошення РНР. На другому референдумі, що відбудеться за аналогічною схемою вже післязавтра, 24 травня, буде винесене наступне питання: “Чи підтримуєте ви об’єднання Ростовської Народної Республіки з Донецькою Народною Республікою та Луганською Народною Республікою в єдину Донецько-Лугансько-Ростовську Республіку?” “Таким чином після легітимації РНР, вже в цю неділю, 25 травня, ми введемо свої збройні сили, які зараз зосереджені біля кордонів ЛНР та ДНР, безпосередньо в ці республіки, та допоможемо їм мирно і ввічливо провести об’єднання з нами в єдину ДЛРНР“, – заявив самопроголошений Міністр оборони РНР Віталій Захарченко. Окрім того, на прес-конференції був присутній самопроголошений Міністр доходів РНР Віктор Пшонка. Він нічого не говорив, зате підтакував та кивав головою, погоджуючись з усім сказаним його колегами. Офіційна Москва наразі ніяк не відреагувала на заяву ростовських сепаратистів. Натомість думки політичних експертів щодо заяви Януковича розходяться. Дехто вважає, що Віктор Янукович справді вийшов із під контролю Володимира Путіна і вирішив створити нову країну, аби не жити у вигнанні. Інші експерти вважають, що таке псевдо-відділення вигідне Путіну, оскільки міжнародні організації не зможуть звинуватити Росію у військовій агресії проти України і від’єднанні її територій, після чого так звана ДЛРНР увійде до складу РФ. Однак більшість все-таки впевнена, що ця заява Януковича має стільки ж юридичної сили і здорового глузду, як і його попередні ростовські заяви. Нагадаємо, за словами секретаря РНБО, терористів, які діють на Донбасі, готують поблизу Ростова-на-Дону. Читайте також: Прес-конференції Януковича в Ростові-на-Дону продовжили на три сезони. 
  Молодший брат кандидата в Президенти Михайла Добкіна Дмитро зайняв місце парламентського “диригента” Партії Регіонів, яке до нього кілька років поспіль займав Михайло Чечетов. Про це повідомляє надійне джерело у фракції ВО “Батьківщина” в Верховній Раді. “Я помітив, що останнім часом Михайло Чечетов перестав керувати голосуванням фракції Партії Регіонів, як він це робив раніше, – розповідає джерело. – Хоча, інколи все ж трапляється, що під час голосування він несподівано зривається з місця і починає розмахувати руками. Однак потім Чечетов все ж опановує себе і сідає на місце – схоже, просто стара звичка дає про себе знати. Та хтось же повинен виконувати його роботу – керувати голосуванням…” Уважно спостерігаючи за усіма депутатами-регіоналами, джерело в “Батьківщині” дійшло висновку, що тепер голосами Партії Регіонів у Верховній Раді “диригує” Дмитро Добкін. “Під час кожного голосування депутати непомітно озираються на Добкіна-молодшого. Натомість він, вдаючи, що нічого не відбувається, за допомогою своєї міміки показує, як регіоналам голосувати. Та на відміну від Чечетова, його вказівки не такі помітні, – я і досі не можу їх розшифрувати. Однак зрозуміло, що кожен рух його виразних очей чи губ, як і підтанцьовування чи рухливість пальців, щось означає. Щось, зрозуміле лише депутатам Партії Регіонів“, – упевнене джерело. Депутат “Батьківщини” вважає, що кандидатурою Дмитра Добкіна на посаді парламентського “диригента” Партія регіонів вбила відразу двох зайців. По-перше, ніхто з інших депутатів відтепер не зможе передбачити, як проголосує найбільша партія у Верховній Раді. По-друге, журналісти не зможуть показувати у своїх сюжетах, ніби-то у Партії регіонів відбувається кероване голосування. На прохання журналістів прокоментувати цю інформацію, Дмитро Добкін лише виразно подивився вгору, потім вліво, доторкнувся рукою до носа, порухав взад-вперед правою ногою, погладив рукою один із мікрофонів, і пішов назад до зали засідання Верховної Ради.  Читайте також: Михайло Добкін відвідав футбольний матч Карпати – Динамо. 
  Якби вибори президента України відбулися найближчої неділі, Сергій Тігіпко переміг би вже у першому турі. На другому місці рейтингу із вдвічі меншою електоральною підтримкою опинився Петро Порошенко. Про це свідчать дані опитування, проведеного 13 травня. Так, за Сергія Тігіпка готові віддати голоси 66,6% опитаних. На другому місці – Петро Порошенко з 33,3% підтримки виборців. На третьому місці Юлія Тимошенко з 0% респондентів. Інші кандидати в порядку зниження рейтингу розташувалися так: Олег Ляшко (0%), Анатолій Гриценко (0%), Ольга Богомолець (0%), Михайло Добкін (0%), Петро Симоненко (0%), Олег Тягнибок (0%) і Дмитро Ярош (0%).  Всього в опитуванні, проведеному в Дніпропетровську, взяло участь троє респондентів. Опитування проводилось на замовлення вчителя алгебри СШ№ 107 учнем 9-Б Антоном Поповим. Метод опитування: інтерв’ювання членів сім’ї. Нагадаємо, позачергові вибори Президента України відбудуться 25 травня 2014 року. Читайте також: Віталій Кличко зняв свою кандидатуру на користь Лесі Оробець. 
  Сьогодні о 7:02 президент Російської Федерації Володимир Путін став не з тієї ноги. Про це повідомляють російські ЗМІ з посиланням на надійне джерело у спальні Путіна. Замість правої ноги, Путін, сходячи зі свого ложа, став на ліву. Через це і настрій у російського президента відповідний. Експерти вважають, що Путін стає не з тої ноги вже понад два місяці – приблизно з 18-20 лютого. Читайте також: Путін вивів з ладу детектор брехні. 
  Народний депутат України, лідер партії УДАР Віталій Кличко зняв свою кандидатуру на виборах мера Києва на користь Лесі Оробець. Про це повідомляє інтернет-портал “Бровари політичні”. Політик-боксер відмовився від участі в перегонах за крісло мера столиці і висловив свою повну підтримку соратниці по Євромайдану. Сам Віталій Кличко пояснює свій вчинок так: “Столиці потрібні люди, які чітко знають чого хочуть кияни і які з упевненістю можуть дивитись в майбутнє. А сьогодні в завтрашній день не всі можуть дивитись. Вірніше, дивитись можуть не тільки лиш всі, мало хто може це робити. А Леся саме така людина“. Леся Оробець щиро подякувала Віталію за такі, дещо незрозумілі, слова підтримки і висловила абсолютну впевненість у своїй перемозі. Варто зазначити, що після відмови від перегонів за крісло мера столиці, Віталій Кличко має намір балотуватися на пост мера міста Бровари на наступних виборах. Паша Паламарчук спеціально для 
  Віктор Янукович запропонував перенести столицю України з Києва до Ростова-на-Дону. З такою заявою екс-президент України виступив на Ростовському обласному телебаченні. В заяві є кілька пунктів, які, як вважає Віктор Янукович, потрібно негайно виконати. Зокрема, він пропонує приєднати Ростовську область до України та перенести столицю з Києва до міста Ростов-на-Дону. За словами Януковича, у нього вже є домовленості з російською владою щодо проведення референдуму про приєднання Ростовської області до України з високою явкою виборців і позитивним результатом, тому справа залишається лише за перенесенням столиці. “Я і досі є легітимним Президентом України. І зважаючи на те, що я, як і всі працівники Адміністрації президента та весь легітимний Кабінет Міністрів зараз знаходимось в Ростові-на-Дону, ми можемо спокійно продовжити працювати на благо своїх громадян з нової столиці“, – аргументує свої вимоги 4-й президент України. До кого звертався з цією заявою Віктор Янукович і від кого він вимагає таких дій наразі невідомо. Паша Паламарчук спеціально для 
  Член КПУ Ігор Калетник, який подавав “диктаторські” закони 16 січня, а в лютому втік з України і просив світ не визнавати нову українську владу, сьогодні повернувся до Верховної Ради. Причиною його повернення стало оголошення заступником Ігоря Коломойського щедрої винагороди за кожного спійманого “зеленого чоловічка”. Зокрема, Калетник повідомив, що привіз із собою та вже здав правоохоронним органам 34 російських диверсанта, озброєних автоматичною зброєю та гранатометами, на загальну суму близько 400 тисяч доларів. На запитання, як йому це вдалось, Калєтнік натякнув, що ці “зелені чоловічки” були під його командуванням. Також комуніст натякнув, що йому вже набридло переховуватись в Росії. Колишній перший заступник Голови Верховної Ради зазначив, що його крок можна трактувати як сповідь перед Великоднем. “Перед Пасхою, великим християнським святом, прийнято з одного боку сповідатись, а з іншого прощати гріхи. Сподіваюсь, що ця моя сповідь буде почута“, – наголосив Ігор Калетнік. Він також повідомив, що звістка про винагороду з російських найманців, що займаються диверсією на українських землях, швидко розповсюдилась не лише Україною, але й сусідньою Росією, де перебував і він. Калетник натякнув, що завдяки щедрості Коломойського скоро в Україні слід чекати також Пшонку, Захарченка, а можливо навіть і самого Януковича. Нагадаємо, Коломойський установив винагороду 10 тисяч доларів за “зелених чоловічків”. 
  Сьогодні на відомому одеському ринку “Сьомий кілометр” пройшов референдум, за результатами якого було проголошення нової Республіки Сьомий Кілометр, повідомляє російська газета «Дві по сто». При цьому ринок працював у штатному режимі, бюлетені для голосування розносилися особисто кожному торговцю на їхні торгові точки. Біля адміністрації ринку пройшов мітинг, на якому були оголошені результати референдуму, після чого мітингувальники з легкістю захопили будівлю адміністрації і, оскільки поки не знають, чого конкретно хочуть, вивісили замість українського прапора килим. У будівлі вже пройшла нарада керівників активістів, у результаті якої була написана Конституція республіки, були утворені Міністерства та роздані міністерські шкіряні портфелі гарної якості за низькою ціною. Журналістам російського телеканалу Life News, як завжди, оперативно вдалося отримати інтерв’ю у керівників нової республіки . «Ми поки не готові оприлюднити Конституцію нашої Республіки, оскільки там є помилки – Word багато слів підкреслив червоним, – заявив новоявлений міністр юстиції Республіки Сьомий Кілометр і за сумісництвом Міністр спортивних костюмів і взуття Юрій Чонг Лі. – Будемо консультуватися з російськими програмістами, як можна уникнути підкреслення слів.» «Ми вже готові відкрити посольства Нігерії, В’єтнаму, Китаю на території нашої Республіки», – додав Міністр побутової техніки та вітальних листівок Михайло Ндоє. Думки про майбутнє Республіки дуже відрізняються. Частина протестувальників вимагають приєднання до Росії, частина до Китаю, а частина вимог досі незрозуміла через мовний бар’єр серед активістів. Виконуючим обов’язки президента обраний місцевий підприємець, який користується величезним авторитетом серед торговців, володар звання «Бігунок Року 2007», Віктор Дайслер. «Ми спочатку хотіли проситися приєднатися до Росії, але на ринку представлені представники 26 країн, які хочуть приєднання до інших країн, – заявив Віктор Дайслер. – Можливо, Республіка скоро буде перетворена у федерацію або попроситься приєднатися назад до України.» А між тим, у Республіці Сьомий Кілометр вже почалися перші збройні сутички, адже на продуктові ряди завезли дешеві курячі яйця. Павло Коваль спеціально для 
  У суботу кандидат в президенти України від Партії регіонів Михайло Добкін був присутній на футбольному матчі львівських Карпат та київського Динамо. Про це повідомив новий офіційний сайт Партії Регіонів Regianal.ru Відбулася ця подія у Львові, в рамках передвиборчої поїздки Добкіна містами західного регіону. Михайло Добкін прийшов на стадіон “Україна” за півгодини до початку матчу. Його обличчя було розмальоване зеленою і білою фарбами (кольори ФК Карпати). Журналістам, які за кілька хвилин зібралися навколо Добкіна, він пояснив, що з дитинства вболіває за львівські Карпати і дуже щасливий, що в день перебування у Львові йому випала чудова нагода подивитися наживо на гру улюбленої команди. Дивлячись на шоковані і приголомшені обличчя журналістів, Михайло Маркович пожартував над ними, сказавши: “Не робіть таке скучне лице, вам ніхто грошей не дасть.” Після цього він разом зі своїми охоронцями, вигукуючи фразу “Зелені Леви!”, попрямували до своїх місць у фан-секторі львівського клубу. Паша Паламарчук спеціально для 
  Декілька годин тому закінчилася дванадцятигодинна спецоперація “Кон Троль”, у ході якої сторінку очільника МВС Арсена Авакова у соцмережі Facebook було повністю звільнено від коментарів сепаратистів та провокаторів. Про це повідомляє прес-служба МВС. Участь в операції приймали близько 70 співробітників Міністерства внутрішніх справ. Крім того, було залучено близько чотирьох десятків представників Майдану із так званої “кіберсотні”. Плануванням операції відомство займалося близько місяця, відколи на сторінці Арсена Авакова почали з’являтися негативні відгуки про його роботу. “Спочатку ситуація видавалася критичною, і ми почали розглядати такі радикальні варіанти, як введення надзвичайного стану. Як відомо, під час надзвичайного стану вільне висловлювання думок обмежується, у тому числі в коментарях на facebook. Проте потім ми подумали, що можна просто заблокувати можливість коментування, або ж просто видалити геть усі коментарі“, — заявили в прес-службі. Наразі відомо, що в ході операції було видалено близько двох тисяч коментарів, які назбирали більше 3 “лайків” та критикували діяльність влади в цілому та міністра зокрема. До коментарів із закликами до сепаратизму було вжито засіб “Повідомити про спам”. “Наступного разу при коментуванні ця особа тричі подумає, що писати, адже вводитиме “капчу“, — заявив міністр, — проте жодних кримінальних справ за результатами операції відкрито не було. Але наступного разу покарання буде значно жорсткішим“. Нагадаємо, раніше Арсена Авакова звинувачували у тому, що міністр не здатен узяти ситуацію у країні під контроль. “Тепер кожному українцю має стати очевидно, що ці звинувачення безпідставні і робота йде“, — заявив очільник МВС. Іван Цимбалюк спеціально для 
  Кандидати в депутати Михайло Добкін, Олег Царьов та Сергій Тігіпко будуть боротись за електорат західної України, і для цього змінять основні тези своїх передвиборних програм на прозахідні. Таке рішення було прийнято з огляду на негативну реакцію традиційного електорату на кандидатів-регіоналів у південно-східних областях. “Царьова побили в Миколаєві і ледь не побили в Одесі, Добкіна агресивно зустріли в Луганську, Тігіпка закидали яйцями в Одесі. Очевидно, що електоральна підтримка Партії регіонів на південному сході України вичерпала себе. Тому наші кандидати будуть боротись за електорат західної та центральної України, де, зважаючи на невелику підтримку, у них є величезний потенціал“, – розповів на брифінгу голова Партії регіонів Володимир Рибак. З метою завоювати прозахідний електорат, передвиборні програми кандидатів-регіоналів відтепер базуватимуться на наступних тезах: – Українська – єдина державна мова; – Україна – унітарна держава з центральною владою у Києві; – Стратегічний напрямок зовнішньої політики – Євросоюз; – Визнання воїнів УПА ветеранами Другої світової війни; – Путін – *****. Вже з наступного тижня регіонали поїдуть на зустрічі з виборцями на західну Україну. Так Олег Царьов почне свій тур зі Львова, Михайло Добкін з Івано-Франківська, а Сергій Тігіпко з Тернополя. За словами Рибака, він очікує, що за кандидатів-регіоналів на президентських виборах віддадуть свої голоси понад 50% виборців із західної України. “Західному виборцю теж набридли ті самі обличчя в політиці, а оскільки він [виборець] доволі прогресивний, і голосує за того, у кого сміливіша програма, наші кандидати в президенти мають всі шанси на успіх“, – зазначив Рибак. На уточнення журналістів щодо Тігіпка, який вийшов з фракції Партії регіонів і планує створити свою партію, Рибак лише всміхнувся: “Ну ви ж прекрасно знаєте, хто є хто у нашій політиці“. Нагадаємо, люди побили і вигнали “російського фашиста” Царьова в Миколаєві, пізніше в Луганську на горіхи від народу отримав Добкін, а Тігіпка в Одесі закидали яйцями. Читайте також: шкільний вчитель історії Олега Царьова повісився. 
  У Дніпропетровську було знайдено повішеним 65-річного Едуарда Володарського, що працював вчителем історії у СШ №34, в якій вчився “регіонал” Олег Царьов. За інформацією прес-служби МВС області, міліція не розглядає жодної іншої версії, окрім самогубства. Поряд з тілом Володарського було знайдено передсмертну записку. “Прошу нікого не звинувачувати у моїй смерті, – йдеться в записці. – Просто, після нещодавньої події я не можу жити і усвідомлювати те, що справа, якій я присвятив усе своє життя, довгих 40 років – навчання дітей історії – мені так і не вдалась. Все було марно, а відтак і життя моє немає сенсу. Дякую за увагу!” Едуард Володарський працював вчителем історії у середній школі №34 міста Дніпропетровськ. Серед учнів, яких вчив Володарський, був і народний депутат, член фракції Партії Регіонів Олег Царьов. Нагадаємо, Царьов вважає, що Друга світова війна почалась 1941 року. Читайте також: ЦВК відмовила в реєстрації Добкіну через те, що у нього скучне лице і йому ніхто грошей не дасть (фото). UaReview [Реклама на 
  Близько 200 сепаратистськи налаштованих людей під російськими та георгіївськими прапорами захопили Донецький лікеро-горілчаний завод “Лік” на проспекті Дзержинського, 24. Про це повідомили ряд працівників заводу в соціальних мережах. Під час захоплення заводу сепаратисти застосували кілька петард та підкуп сторожа. Над захопленою адмінбудівлею лікеро-горілчаного підприємства вже майорить російський стяг. За словами працівників заводу, сепаратисти пояснили свої дії потребами революції. “Коли вирішується доля Донбасу, коли надворі війна – ми повинні контролювати усі життєво-необхідні об’єкти“, – процитував працівник підприємства слова одного із лідерів групи сепаратистів. Відразу після захоплення кілька вантажних машин вивезли продукцію заводу в напрямку Донецької ОДА, яка теж захоплена сепаратистами. Приблизно через годину після того, як люди з російськими прапорами захопили лікеро-горілчане підприємство, зсередини заводу стало чути голосні співи. Пізніше між сепаратистами зав’язалась сварка з використанням грубої лайки, яка плавно переросла у бійку. Причини бійки наразі невстановлені. Нагадаємо, донецькі сепаратисти захопили будівлю обласної державної адміністрації і просять Путіна ввести війська. Читайте також: на місці Казантипу збудують православний монастир. 
  Центральна виборча комісія відмовилася зареєструвати Михайла Добкіна кандидатом на посаду президента. За це рішення проголосували 16 членів ЦВК з 15 присутніх, один утримався. У рішенні ЦВК зазначається, що Михайлу Добкіну відмовили в реєстрації на підставі скучного виразу обличчя і, як наслідок, висновку, що йому грошей ніхто не дасть. Представляючи проект рішення, член ЦВК Ігор Жиденко зауважив, що спробу реєстрації Добкіна кандидатом у президенти можна було б розглядати серйозно, але в його заяві «трохи текст по-дебільному написаний». Нагадаємо, тільки Лінивий не йде в президенти. 
  Представники міжнародного інформаційного агентства “Россия сегодня” підписали контракт із екс-президентом України Віктором Януковичем, згідно якого його виступи в Ростові-на-Дону триватимуть щонайменше три сезони. Це означає, що нові серії прес-конференцій “живого” “президента” виходитимуть на усіх телеканалах-партнерах інформаційної агенції “Росія сьогодні” як мінімум до 2017 року. “Ми знали, що пілотна прес-конференція Януковича 28 лютого матиме успіх, – розповідає керівник “Росії сьогодні” Дмитро Кисельов. – Але те, що кожен новий виступ Януковича буде знов і знов збирати таку аудиторію, ми і подумати не могли. Тим більше, що кожного разу сценарій його виступу і монолог Януковича фактично ті самі.” За словами Кисельова, українська політика є важливою складовою інформаційної сітки “Росії сьогодні”, а прес-конференції Януковича в Ростові-на-Дону – один з найрейтинговіших продуктів агенції. Зокрема, кожен новий виступ живого екс-президента лише в країнах СНД дивляться в середньому 20 млн осіб. “Тому ми підписали контракт з Януковичем відразу на три сезони. Віктор Федорович і надалі виступатиме двічі на місяць по буднях в обідній час“, – розповів керівник “Росії сьогодні”. Скільки отримає екс-президент України за кожен новий епізод своєї епопеї в Ростові-на-Дону Кисельов не повідомив. Однак з джерел, близьких до “Росії сьогодні”, стало відомо, що розраховуються із Януковичем виключно золотом, а його технічний райдер включає в себе набір ручок. Нагадаємо, 2 квітня Віктор Янукович вже втретє виступив з прес-конференцією у Ростові-на-Дону. Читайте також: Янукович заявив, що страусів у Межигір’я йому підкинули. 
 Центральна виборча комісія України зареєструвала народного депутата Олега Ляшка кандидатом на три посади відразу. Про це повідомляє інтернет-видання Вила.ком Так Олег Ляшко став кандидатом на пост президента України, кандидатом на посаду мера міста Києва і кандидатом в народні депутати України на проміжних виборах на одномандатному виборчому окрузі N83 (Івано-Франківська обл.) “А що такого? – здивовано киває пан Олег, – Я коли після школи вчитися далі ішов, то теж документи подавав одразу в кілька навчальних закладів, потім вибирав той, де мені краще буде. А тут якщо виберуть президентом – буду президентом, виберуть мером – буду мером, а виберуть депутатом – стану депутатом іще раз.” “А якщо на всі три посади відразу оберуть, тоді я вже сам буду вирішувати, де мені краще буде. Хоча, вибір очевидний“, – усміхаючись підсумував Олег Ляшко. Нагадаємо, дострокові вибори президента України, мера міста Києва і проміжні вибори народних депутатів відбудуться 25 травня. Читайте також: Дарт Вейдер зняв свою кандидатуру на користь Михайла Добкіна. Паша Паламарчук спеціально для 
  Дарт Вейдер відмовився від президентських амбіцій і зняв свою кандидатуру із виборчої гонки на користь іншого кандидата – скандального регіонала Михайла Добкіна. Про це UaReview стало відомо із видання «Имперские вести», яке сьогодні вранці опублікувало заяву одіозного кандидата в президенти України. «Мої підлеглі детально вивчили настрої виборців у цій країні та прийшли до висновку, що мене багато хто не сприймає всерйоз. Я, безумовно, обурений такими новинами, проте від правди не сховаєшся. Я довго думав і аналізував ситуацію, і нарешті прийняв рішення. Найбільш гідним своїм послідовником серед усіх вважаю Михайла Добкіна, адже його політика, без сумнівів, в дечому нагадує мою. Тому я, Дарт Олексійович Вейдер, відмовляюсь від участі в позачергових президентських виборах на користь Михайла Добкіна. Сподіваюсь, голоси моїх чисельних прихильників допоможуть йому здобути перемогу», – йдеться у заяві екстраординарного кандидата. Сам Дарт Вейдер на контакт з UaReview не виходить, проте в штабі Інтернет-партії України нам повідомили, що таке рішення їхнього лідера було зумовлене частково й нещодавньою відмовою Віталія Кличка від президентської гонки на користь Петра Порошенка. «Пан Вейдер насправді великий фан братів Кличків, він ніколи не пропускає жодного їхнього бою. Відмова Віталія Володимировича від участі у виборах його глибоко вразила, тож, можливо, таке рішення пан Вейдер прийняв і через цю новину також», – повідомив нам один з членів Інтернет-партії, який відмовився називати своє ім’я та представився «штурмовиком». У штабі Михайла Добкіна поки офіційно не коментують заяву героя «Зоряних воєн», проте у кулуарах ходять чутки, що сам Добкін був приємно здивований такою новиною та навіть подумує над тим, аби після своєї можливої перемоги призначити Дарта Вейдера губернатором Харківської області. Проте політологи неоднозначно оцінюють сьогоднішній випадок. «Скоріш за все, Дарт Вейдер був технічним кандидатом, якому Партія Регіонів заплатила кругленьку суму, аби той подався у президенти, а потім відмовився на користь потрібного їм кандидата – чи то Тігіпка, чи то Добкіна або Царьова. Бренд та імідж, побудований на культовому фільмі «Зоряні війни» однозначно б привернули увагу ЗМІ та громадськості, тож не дивно що таким технічним кандидатом обрали саме Вейдера», – аналізує ситуацію доктор політичних наук Іван Об. Нагадаємо, декілька днів тому одним із претендентів на крісло глави держави став Дарт Олексійович Вейдер, який йтиме на вибори від «Інтернет-партії України». Про те, що наміри кандидата серйозні, свідчило й те, що він заплатив обов’язковий реєстраційний внесок у розмірі 2,5 млн гривень. Зазначимо, у п’ятому епізоді «Зоряних Воєн», Дарт Вейдер виявився батьком юного джедая Люка Скайвокера. Йосип Ярош спеціально для 
  Лідер Демократично-республіканської партії України Олексій Лінивий заявив про те, що не буде висувати свою кандидатуру на виборах президента. Про це він заявив сьогодні на з’їзді партії. “Я прийняв рішення не йти в президенти. Дякую!” – заявив Лінивий з трибуни. Олексій Лінивий також додав, що всі умови для балотування в президенти у нього були, зокрема: партія, яка вносила його кандидатуру; електорат на рівні середньостатистичного кандидата; 2,5 млн гривень на реєстрацію та додаткові кошти на передвиборчу програму від спонсорів партії; зв’язки у владних структурах та президентські амбіції. “Однак, комусь же треба бути розумнішим“, – пояснив свою відмову йти в президенти Лінивий. Нагадаємо, на теперішній момент у дострокових виборах президента 25 травня візьмуть участь Петро Порошенко, Юлія Тимошенко, Сергій Тігіпко, Михайло Добкін, Петро Симоненко, Олег Ляшко, Анатолій Гриценко, Олег Тягнибок, Дмитро Ярош, Ольга Богомолець, Віктор Медведчук, Наталія Королевська, Олег Царьов, Юрій Бойко, Микола Маломуж, Ренат Кузьмін, Вадим Рабинович та Дарт Вейдер. Зазначимо, пост президента в Україні тільки один. Роман Голубовський спеціально для 
  Президент Росії Володимир Путін має намір балотуватися у президенти України на виборах, що відбудуться 25 травня. Про це він заявив на прес-конференції в Кремлі. “Я планую балотуватися на посаду президента України“, – заявив Путін. Російський президент зазначив, що планує особисто зареєструватись в кандидати на найвищу посаду держави Україна та внести грошову заставу в розмірі 2,5 млн гривень вже в понеділок. “Передбачаючи запитання, чи маю я право балотуватись у президенти згідно українського законодавства, відповідаю: маю. У мене є паспорт громадянина України, виданий мені особисто Віктором Януковичем; я регулярно перебував на території України протягом понад 10 років; я володію державною мовою України зі словником і перекладачем. Тому, жодних юридичних питань з приводу мого висунення в президенти України не повинно бути“, – заявив Володимир Путін. Щодо передвиборчої програми, то президент РФ заявив, що з ним жоден інший кандидат не зможе позмагатись. Зокрема, Путін назвав наступні ключові пункти своєї програми: – Повернення Криму Україні; – Зниження ціни на газ до рівня 134,25 долара за тисячу кубометрів. – Суд над посадовцями, винними у масових убивствах людей під час Євромайдану (Янукович та його поплічники). Російський президент також зазначив, що розраховує передусім на голоси східної та південної України, тобто електорат Віктора Януковича на виборах 2010 року. Відразу після прес-конференції Володимира Путіна ряд російських ЗМІ опублікували результати соціологічного опитування, проведеного в Україні протягом минулого тижня. Згідно цього соцопитування, на виборах Президента України Володимир Путін набирає 51% вже у першому турі. Нагадаємо, раніше Володимир Путін вивів з ладу детектор брехні. 
  “Президент України“, – поправив Віктор Ющенко журналіста Мустафу Найєма, який назвав його “екс-президентом” в ефірі Громадського телебачення 20 березня. Свою заяву про президентство Ющенко підтвердив під час прес-конференції у п’ятницю. «Єдиним легітимним президентом на сьогоднішній день є Віктор Андрійович Ющенко, тобто я, – заявив Віктор Ющенко. – В Україні вже так історично склалося, що після революції на посаду президента запрошують мене. Так було в 2004, так має бути і зараз!» Він обурився, що старовинна українська традиція була знехтувана нині діючим в.о. президента. На думку Ющенка, Турчинов спробував узурпувати владу, що є грубим порушенням Березневих статей 1654 року. На підтвердження своєї легітимності Віктор Ющенко послався на пункт 4 статті 17 Конституції Пилипа Орлика, яка вказує: «В разі ганебної втечі царя, князя, гетьмана чи іншого очільника Українськї Держави, владу, булаву, казну і печатку козацьку отримує той, хто був до нього». А оскільки до Януковича президентом був Ющенко, то, відповідно до цього пункту, саме він має керувати державою. Віктор Андрійович пояснив, що керується саме Конституцією Пилипа Орлика, прийнятою 1710 року, адже як Конституція 1996 року, так і її редакція 2004 року були неодноразово прийняті і відмінені у Верховній Раді, і тому наразі чинною залишається лише Конституція Пилипа Орлика, за якою і повинна жити Україна. На закінчення прес-конференції Віктор Ющенко оприлюднив свій перший президентський указ. У ньому, в зв’язку із анексією Криму, він скасовує Переяславський договір, Глухівські статті та Андрусівське перемир’я. Крім того, Ющенко закликає Османську імперію та Шведського короля спільно із Україною виступити проти Москви. Читайте також: Янукович очолить спілку українських біженців у Росії. 
  Незаконно проголошений прем’єр-міністр Криму написав заяву на вступ до партії «Единая Россия». Про це він заявив у четвер на прес-конференції. «Будучи в Москві, після підписання угоди про входження Криму в склад Російської Федерації, до мене підійшов Володимир Путін і запитав чи не хотів би я очолити Кримський осередок партії «Единая Россия». Я, звичайно, погодився. Там же у Кремлі написав заяву на вступ. Завтра по пошті мають прислати партквиток», – похвалився Аксьонов. За словами новоспеченого «єдинороса», в партію планується записати всіх бюджетників, пенсіонерів та безробітних півострова. Останні, на думку Аксьонова, від нової партії будуть у захваті, адже за участь у мітингах «Единой Росии» платять втричі більше, ніж давали у Партії Регіонів. Аксьонов також зазначив, що партія «Русское Единство», яку він до цього очолював, буде розпущена протягом трьох днів. Адже вона зареєстрована в українському Міністерстві юстиції, а не в російському, отже вважається незаконним політичним формуванням. На запитання журналістів, а що ж буде із кримськими осередками Партії Регіонів, КПУ, «Батьківщини» та інших українських політичних сил, Аксьонов сказав що вони будуть ліквідовані також. «Всі партії, які до сьогодні діяли на півострові, повинні саморозпуститися, як незаконні організації. Печатки та статути мають бути здані в міліцію, а партійні квитки – спалені. Причому публічно. Якщо це не буде зроблено протягом трьох днів, всі члени цих осередків будуть притягнені до кримінальної відповідальності», – зазначив незаконно проголошений прем’єр. Нагадаємо, що за російським законодавством таке порушення передбачає покарання у вигляді позбавлення волі від 15 років із виселенням в Сибірський федеральний округ, без права повернення на місце проживання протягом 25 років. Іван Чепель спеціально для 
  Прем’єр-міністр України Арсеній Яценюк летить на саміт Європейської народної партії рейсовим літаком, наповненим манекенами. Фото зроблене з лівої руки Яценюка. Нагадаємо, раніше людина, схожа на Яценюка, очікувала на літак в терміналі економ-класу. 
  Колишній президент України Віктор Янукович стане головою об’єднання “Спілка біженців України” (СБУ) в Російській Федерації. Про це повідомляє інформаційна агенція “Росія вчора”. Згідно інформації видання, кількість людей, що втекли до Росії в період “політичної кризи” в Україні, складає вже майже 20 осіб. До цього списку входять: сам Віктор Янукович і його сини Олександр та Віктор, екс-прем’єр Микола Азаров, екс-глава МВС Віталій Захарченко, екс-генпрокурор Віктор Пшонка, екс-глава АП Андрій Клюєв, екс-голова СБУ Олександр Якименко, екс-міністр Дмитро Табачник та інші. Ці люди почали хвилюватися за свою долю, вважали небезпечним своє перебування на території України і вирішили втекти до Росії, пише видання. Також всі фігуранти списку попросили президента Російської Федерації надати їм статус біженців, на що Володимир Путін, зі словами “відновимо історичну справедливість”, дав згоду. Щоб не викидати “грошей на вітер” і економити, офіс для Спілки біженців України винаймати не будуть, а обладнають його просто в будинку Віктора Януковича у Підмосков’ї, який четвертий президент нещодавно придбав за $52 млн. Чим займатиметься спілка – наразі невідомо. Нагадаємо, Віктора Януковича оголошено в міжнародний розшук. Його підозрюють в особливо тяжких злочинах проти народу України. Читайте також: Янукович заявив, що страусів у Межигір’я йому підкинули. Паша Паламарчук спеціально для 
  Депутат від партії «Свобода» Ігор Мірошниченко перепросив за прикру подію, що трапилася за його участі в головному офісі НТРК «Перший національний». Текст перепрошення було опубліковано на сторінці народного депутата у соціальній мережі «Одноклассники»: “Дорогі українці! Мені бракує слів для того, аби висловити свій жаль з приводу інциденту, невільним учасником якого я був учора. Повірте, мені так само соромно, як і вам. Назвати в присутності бойових побратимів свого однопартійця і друга, корифея вітчизняної сцени Богдана Бенюка «заслуженим артистом України», тоді як він є «двічі народним артистом України» – це ганьба, наслідки якої мені доведеться спокутувати ще дуже довго. Богдане! Зрозумій та пробач!” – йдеться в заяві. Нижче у коментарях до запису Ігор Мірошниченко запевнив громадськість у тому, що наступного разу він не скоїть такої кричущої помилки, звільняючи з посади чергового «москалюку». Нагадаємо, що вчора у мережі з’явилося відео, на якому люди, зовнішньо схожі на депутатів ВО «Свобода» Ігоря Мірошниченка, Андрія Іллєнка та Богдана Бенюка, чинили фізичний тиск на в.о. президента НТРК «Перший національний» Олександра Пантелеймонова, вимагаючи залишити посаду. ОлексійКо спеціально для 
  Президент Російської Федерації Володимир Путін підписав указ про звільнення з поста Прем’єр-міністра Дмитра Медвєдєва. В указі не вказано формальної причини звільнення, проте фактичною причиною називають властивість Медведєва засинати у найменш прийнятні для цього моменти. Зокрема, Дмитро Медведєв впав у мікросон просто під час виступу Путіна в Кремлі 18 березня. А попереднього разу Медведєв засипав під час відкриття Олімпіади в Сочі. Окрім того, іншим указом Володимир Путін звільнив 36 російських чиновників різних рівнів, серед яких депутати Державної думи, члени Ради Федерації, керівники регіонів Росії. Більшість їх звільнили через те, що вони не аплодували під час виступу Путіна. Натомість, губернатора Псковської області Андрія Турчака звільнили за те, що він аплодував не в такт з іншими. Всі звільнені з своїх постів чиновники перебуватимуть виконуючими обов’язків на своїх постах доти, поки на їх місця не оберуть нових – з числа тих, хто аплодував Володимиру Путіну найголосніше. Нагадаємо, у Георгієвському залі Кремля відбувся виступ Путіна перед російськими чиновниками, під час якого Президент Росії і самопроголошені представники “влади” Криму підписали “договір” про вступ Криму та Севастополя у склад РФ. Читайте також: Світова організація торгівлі наркотиками і зброєю підтримала уряд Аксьонова. 
  Світова організація торгівлі наркотиками і зброєю (СОТНЗ) підтримала уряд самопроголошеного прем’єр-міністра Криму Сергія Аксьонова та сепаратистські настрої на півострові. Про це повідомляє видання «Польовий командир» з посиланням на заяву голови СОТНЗ. Голова СОТНЗ, виходець з колишнього СРСР, Юрій Орлов у своїй заяві зазначив, що усі члени його організації усіляко підтримують дії Аксьонова щодо розвалу економіки Криму та його «входження як невизнаного світом суб’єкту до Російської Федерації»: “Ми раді, що шляхом Абхазії та Південної Осетії нарешті пішов і Крим. – зазначив Орлов. – Світова організація торгівлі наркотиками і зброєю має великий досвід налагодження торгівлі виробами народного вжитку на цих територіях і допоможе Сергію Аксьонову та його уряду за лічені місяці налагодити потужний бізнес на півострові і збагатити якщо не казну, то, принаймні, себе.” Орлов також зазначив, що так звана ізоляція і невизнання Криму тільки на руку бізнесовим інтересам його організації: “Це зовсім не страшно. Ми – міжнародна організація, яка не боїться працювати в Придністров’ї, Абхазії, Лівії, Сомалі та інших республіках. Особливо процвітає наша співпраця із «НЕокупованими» Неросійськими військами територіями.” Голова СОТНЗ заявив, що на даний момент готовий почати переговори про налагодження мережі дилерів для реалізації своєї продукції на півострові і закликає кримчан до співпраці. Він також наголосив на тому, що це “не мережевий маркетинг, не якийсь там «Амвей» чи «Оріфлейм» – а реальний бізнес!” Нагадаємо, раніше стало відомо, що КНДР відкриє посольство в Криму. Володимир Кондрашов спеціально для 
  28-річний мільярдер, власник групи компаній СЄПЕК, футбольного клубу «Металіст» (Харків) та UMH Group Сергій Курченко у Києві отримав повістку в армію. Про це повідомила прес-служба Міністерства оборони. “Сергій Віталійович Курченко, 21.09.85 р.н., за станом здоров’я та своїми морально-діловими якостями придатний до військової служби“, – йдеться у повідомленні. Вранці 11 березня відповідальний працівник київського облвійськкомату, підполковник запасу Василь Нечипуренко вручив молодому олігарху повідомлення із мобілізаційним розпорядженням. “Дякую!” – відповів Курченко і зачинив двері. За непідтвердженою інформацією, Сергія Курченка повинні відрядити до бронетанкових військ на посаду “навідник-оператор”. Однак, чи прибуде він до військкомату – невідомо. “А що я мав – за комір його тягнути?” – знизує плечима підполковник запасу. Командир окремої танкової бригади, що дислокується на Чернігівщині, Андрій Вовк у телефонному коментарі запевнив, що впорається із Курченком: “А мені нас**ти, що він там колишній мільярдер, бл***! Буде робити, бл***, все, що накажуть командири! Скажуть, бл***, туалети мити – буде мити! Обслуговувати танк – це йому, бл***, не футбольні клуби купувати! Не хочеш – навчимо, не можеш – змусимо!” Нагадаємо, через військову інтервенцію російських військ у Криму, в Україні розпочато мобілізаційні збори із військовозобов’язаними. Багатьох офіцерів запасу та власників військових квитків вже призвали. Микола Стецишин спеціально для 
  Північна Корея відкриє своє посольство в Криму, виділить гуманітарну допомогу та готова укласти торгові контракти із самопроголошеною Кримською республікою й надати політичний притулок Віктору Януковичу. Такі домовленості були досягнуті в ході телефонної розмови лідера КНДР Кім Чен Ина та прем’єр-міністра Республіки Крим Сергія Аксьонова. Кім Чен Ин привітав від’єднання Криму від України і висловив надію на початок дипломатичних відносин між країнами. Зокрема, вже найближчим часом у Сімферополі планується відкриття першого в світі посольства Північної Кореї. Дипломати вже виїхали потягом на півострів, їх прибуття очікується через тиждень. Також повноважний посол КНДР везе гуманітарну допомогу для новоспеченої республіки у розмірі 3 млрд. корейських вонів (близько $130). Кім Чен Ин також готовий надати Віктору Януковичу та його синам політичний притулок, та навіть влаштувати їх на роботу. Олександра – стоматологом в пхеньянську клініку, Віктора-молодшого – таксистом, а екс-президента – директором гаражного кооперативу. В свою чергу, Сергій Аксьонов запропонував розпочати торгівлю між республіками. Зокрема, Крим готовий щорічно поставляти на корейський півострів до 500 тис. тон кавунів, близько 20 тис. пластикових пляшок кримського вина та 1,5 млн. магнітиків «Севастополь – город русских моряков!». По закінченні розмови політики домовилися провести зустріч у Москві, де заплановано підписання угоди про безвізовий режим між республіками. Нагадаємо, раніше над будинком Сахалінської обладміністрації підняли японський прапор. Іван Кримський спеціально для 
  Президент Російської Федерації Володимир Путін, під час тестування на придатність детектора брехні, вивів його з ладу. Про це повідомляє надійне джерело в ФСБ. За словами працівника Федеральної служби безпеки РФ, інцидент стався в кремлівському кабінеті Путіна, на його зустрічі з Віктором Януковичем, коли той втік з України і прибув до Росії. “Перед розмовою з екс-президентом України Володимир Володимирович, як колишній КДБ-шник, вирішив перевірити його на детекторі брехні, – розповідає працівник ФСБ. – Але абсолютно все, що би не говорив Янукович – чи то про Межигір’я, чи то про свою дружину, чи то про Україну, чи навіть про своє ставлення до Путіна – абсолютно все було неправдою, згідно з показами детектора брехні. Тоді Володимир Володимирович, маючи за плечима досвід роботи з поліграфом, запропонував нам протестувати його на собі.” Та вже на першому питанні до Путіна, на яке він відповідав як завжди зважено і спокійно, коливання на екрані поліграфа почали дуже сильно зашкалювати, і детектор брехні, зрештою, вийшов з ладу. “Я ж казав, Володимир Володимирович, що він несправний“, – засміявся Віктор Янукович. Путін коротко погодився, звелів усіх покинути його президентський кабінет, і залишився сам на сам з Віктором Федоровичем. За словами працівника ФСБ, випадок виводу з ладу детектора брехні він бачив уперше в житті: “Очевидно, сучасні детектори брехні не розраховані на таку її кількість. Варто цим питанням серйозно зайнятись і підняти стандарти щодо максимально можливих показників у поліграфах.” Нагадаємо, 4 березня Путін дав прес-конференцію для мас-медіа щодо ситуації в Криму, в якій зробив багато неправдивих заяв. Читайте також: Янукович заявив, що страусів у Межигір’я йому підкинули. 
  Віктор Янукович запевнив, що більшість об’єктів, сфотографованих журналістами у його резиденції, завезли в Межигір’я напередодні загони самооборони Майдану. Про це він заявив на прес-конференції в Ростові-на-Дону. “Усі ці страуси, кабанчики, поні, фазани – їх підкинули радикально налаштовані молодчики. Під страхом смерті, погрожуючи їм автоматами, цих бідних тварин привели в Межигір’я“, – зазначив Янукович. Окрім того активісти повісили усі велетенські люстри, картини та позносили дорогі меблі в Межигір’я, вважає екс-президент. “Дуже схожі люстри я бачив, коли був в гостях у Тягнибока, письмовий стіл бачив у Яценюка, а таку самісіньку сантехніку – у Кличка“, – натякнув Янукович. Однак найбільше здивування у Януковича викликала поява корабля в Межигір’ї: “Це ж яким цинічним треба бути, щоб підкинути цілий корабель! Невже вони справді думали, що хтось повірить, ніби все це моє?” Окрім того Янукович прокоментував інформацію щодо його рахунків у швейцарських банках. “Я не зрозумів запитання“, – сказав екс-президент. 
  Людину з прізвищем та ім’ям як у колишнього президента України – Віктор Янукович – знайдено у списку кандидатів для польоту на Марс за програмою Mars One. Знахідку зробив відомий запорізький філософ та уфолог Валерій Зотов. За інформацією Зотова, Віктор Янукович у списку кандидатів зареєстрований, чомусь, як громадянин Білорусі. Окрім того стало відомо, що на банківські рахунки проекту Mars One з 18 по 21 лютого було переведено близько $2 млрд. Хто саме зробив інвестиції у проект – не розголошується. “Mars One має на меті заснування на Марсі людської колонії, – розповідає Валерій Зотов. – Виліт перших поселенців планується аж 2022 року – у тому числі й через проблеми із пошуком фінансування. Підозрюю, що новоспечений український колоніст переводив кошти з умовою якомога пришвидшити виліт. І все ж це дуже дивний і, ймовірно, панічний крок, адже аж на вісім років ніхто не в змозі пришвидшити експедицію: не все впирається у гроші, дещо залежить і від наукового прогресу. Януковичу, якщо це справді він, доведеться кілька років зачекати, перш ніж вилетіти на Марс.” Нагадаємо, колишнього Президента України оголошено у розшук. Ніхто досі не знає, де саме перебуває колишній очільник держави. Читайте також: Віктор Янукович вилетів в Гаагу 
  В понеділок 24 лютого Людмила Янукович відвідала маєток свого чоловіка Межигір’я. За словами колишньої першої леді, вона була тут вперше. Людмила Янукович охоче фотографувалась біля воріт Межигір’я, корабля та кліток з тваринами, а також бігала по славнозвісних пеньках та прогулювалась кабінетами свого чоловіка. Окрім того екс-перша леді взяла в оренду велосипед та близько години каталась околицями маєтку. “Як тільки побачила по телевізору, що в Межигір’я пускають всіх охочих, так зразу купила квиток на поїзд і приїхала сюди [з Донецька – ред.]“, – розповідає Людмила Янукович. За словами колишньої першої леді, вона навіть не знала, що її чоловік жив у такій розкоші: “Батя казав, роботи у нього так багато, що він спить у власному кабінеті на Банковій. Казав, як піде на пенсію, от тоді й заживемо… в Донецьку.” Перебування пані Янукович у колишній резиденції екс-президента не обійшлося без ексцесів. Зокрема, за інформацією Самооборони Майдану, дружина Віктора Федоровича намагалась винести з території Межигір’я кілька срібних виделок. Однак хлопці при обшуку помітили крадіжку. На запитання, де зараз може знаходитись Віктор Федорович, пані Людмила тільки знизала плечима. Нагадаємо, раніше Янукович вилетів в Гаагу. Олег Піх спеціально для 
  Президент України Віктор Янукович разом з дружиною та двома синами залишив Київ, вилетівши із аеропорту Жуляни. Пізніше, з повідомлень авіадиспетчерів стало відомо, що літак із Януковичем направляється просто в Гаагу. “Янукович із сім’єю вилетів через VIP-залу терміналу D. Його очікував чартер, – розповідає авіадиспетчер Жулян Максим А., – Спочатку вони мали намір приземлитись в Австрії. Однак коли літак вже був у повітряному просторі країни з’явилось повідомлення про відмову прийняти Януковича. Аналогічні відмови прийшли від аеропортів ряду інших європейських країн. Погодився прийняти літак із президентом лише аеропорт в Гаазі.” Саме туди й попрямував літак із сім’єю Януковича. Пізніше також з’явилось непідтверджене повідомлення, що готовність прийняти літак Януковича висловили в аеропорту Нюрнберга. Нагадаємо, раніше під Януковичем захиталося крісло. 
  Під час протистоянь між мітингувальниками та силовиками на Майдані Незалежності бійці “Беркуту” збирають бруківку, яка летить з боку протестувальників, і складають на дерев’яні піддони. Після цього їх вантажать на автомобілі та вивозять із Києва, повідомляє “Конча-Заспа Онлайн”. За інформацією видання, бруківку вивозять до Конча-Заспи, де її використають для облаштування пішохідних доріжок у парку відпочинку в маєтку одного з можновладців. “Справа в тому, що бруківка з Майдану Незалежності представляє не лише історичну цінність, але й цінність будівельну. Їй же зносу не буде!” – повідомив анонімний інформатор. Відомо також, що для монтажу бруківки до Конча-Заспи направили студентів Харківського національного університету внутрішніх справ. За добру службу вони отримають винагороду: усім, хто працював на будівництві в Конча-Заспі, літню сесію “проставлять автоматом”; а тим, хто працюватиме найзавзятіше, обіцяли командуючі посади у лавах спецпідрозділу “Беркут”. “Примітно, що бруківку пофарбують в рожевий колір. Офіційно це буде названо реставраційною роботою. Але істина причина перефарбування будматеріалу – ймовірно, спроба приховати факт вивозу бруківки з Майдану“, – цитує видання слова інформатора. Ім’я замовника будівельних робіт невідоме. Однак анонім натякнув, що замовник – поціновувач антикваріату, хазяйновита людина і любить танцювати. Читайте також: В Нових Петрівцях невідомі пограбували санвузол. Роман Краснопільський спеціально для 
  Ім’я нового Голови Кабінету Міністрів визначиться за аукціонною моделлю. Відповідний лот – “Посада Прем’єр-міністра України” – вже близько двох годин виставлений на сайті Aukro.ua На даний момент свої ставки зробили п’ять користувачів: Arbuzov, kluev_1964, TIGIPKO, 8oyk0 та Wilcool. Продавцем лоту “Посада Прем’єр-міністра України” виступив користувач під ніком Proffesor. Це вже не перший лот, виставлений цим користувачем на сайті Aukro.ua. Зокрема, серед раніше виставлених лотів Proffesor-а є такі як “Посада Міністра соціальної політики”, “Звання народного артиста України”, “Орден “За заслуги перед Вітчизною” 4 ступеню”, “Книга Віктора Януковича “Opportunity Ukraine” з автографом автора” тощо. За інформацією прес-служби Aukro, сьогоднішній лот є найдорожчим за всю історію інтернет-аукціону. Станом на 11 годину найвищу ставку – 1 125 050 000 гривень – зробив користувач під іменем Arbuzov. “Однак аукціон – це завжди несподіванка. Ми ніколи не можемо знати, хто наступний зробить ставку, і наскільки зросте вартість лоту. Тому до повного закінчення аукціону не можна спрогнозувати, в чиїх руках опиниться  Посада Прем’єр-міністра України“, – прокоментували в прес-службі Aukro. Нагадаємо, 28 січня під тиском протестувальників Євромайдану Микола Азаров подав у відставку з поста Прем’єр-міністра України. У цей же день виконуючим обов’язки Голови Уряду став перший віце-прем’єр Сергій Арбузов. Пізніше посаду Прем’єра пропонували опозиціонеру Арсенію Яценюку, який відмовився. 
  Незважаючи на те, що активісти Євромайдану зробили проїзд на вулиці Грушевського, звільнили КМДА та Тернопільську, Івано-Франківську, Львівську й Полтавську ОДА, в селі Крихівці, що на Івано-Франківщині, місцеві протестувальники і досі не розблокували будинок сільської ради. Біля входу до сільради споруджені невисокі барикади з чотирьох автомобільних шин, на яких цілодобово чергують місцеві активісти (мінімум двоє вночі). Вже близько трьох тижнів до бюджету Івано-Франківська з села Крихівці не надходять кошти. “Я не дуже розуміюсь в політиці і можу не знати всіх тонкощів переговорних процесів, але видно неозброєним оком, що нас усіх обманюють, – вважає крихівецький активіст Євромайдану Іван Семенюк. – Люди вийшли на Майдан, щоб висловити підтримку євроінтеграції – і їх побили; люди вийшли на протест проти побиття, і їх намагались розігнати, а декого посадили; люди вийшли з вимогами відпустити затриманих, і їх знову побили й затримали; люди перейшли до активніших дій, і їх почали викрадати, катувати і навіть вбивати. Тепер, коли народ повстав і перемога так близько, нам кажуть робити крок назад в обмін лише за те, що вони відпустять незаконно (незаконно!) ув’язнених. При цьому злочинна влада залишається легальною владою, ніхто з справжніх злочинців не сидить, мертвих не повернути, покалічених не відновити. Для чого тоді всі ці жертви? Я не розуміюсь на політиці, але відчуваю, що це неправильно. Не можна так просто відступати зараз!” Підтримує місцевих активістів Євромайдану і голова заблокованої Крихівецької сільської ради Віктор Фільваркович: “Люди стоятимуть до кінця, і не розійдуться доти, доки цієї країною керуватиме режим Януковича. Я теж вважаю, що ще рано розблоковувати будівлі, адже влада поки не виконала усіх вимог Майдану. Навіть далеким від політики моїм односельчанам це зрозуміло“, – вважає голова сільради. 
  Народна самооборона Майдану затримала сьогодні бійця “Беркуту”, одягненого в цивільне. Після пояснювальної записки і короткої роз’яснювальної розмови беркутівця відпустили. 
  Найближчим часом стане відома дата, коли власник титулу “Президент України” Віктор Янукович та претендент на цей титул Віталій Кличко проведуть у Києві дебати, що мали відбутись ще у січні. 11 лютого 2014 року компанія “К2 Promotions” виграла у промоутерів Яценюка та Тягнибока торги на право організації дебатів з Януковичем з бюджетом у 23 мільйони доларів. Розподіл гонорару за бій пройде за схемою “75 на 25” відсотків на користь чинного володаря титулу Президента. Таким чином Віктор Янукович отримає близько 17 мільйонів доларів, Віталій Кличко – трохи більше п’яти мільйонів. Бій побачать вболівальники в Україні, а також більш ніж в 150 країнах світу (канал HBO покаже поєдинок у прямому ефірі). Янукович володіє титулом “Глави держави Україна” за версією Конституції України. Кличко носить звання лідера Євромайдану, можливого кандидата в президенти, а також володіє 19,1% підтримки населення за версією центру соціальних і маркетингових досліджень “СОЦІС”. Янукович провів одні професійні дебати у 2004 році (нічия), а Кличко-старший здобув кілька перемог у любительських дебатах з мітингувальниками на Майдані Незалежності та вулиці Грушевського, у професійних дебатах це буде дебют Віталія. Зважування напередодні дебатів показало, що при зрості 200 сантиметрів Віталій Кличко важить 110 кілограмів 600 грамів, а Віктор Янукович при зрості 192 сантиметрів важить 131 кілограм і 200 грамів. Букмекери, попри його невеликий досвід у дебатах, ставлять з мінімальною перевагою на Кличка. Читайте також: Янукович підтримав боснійських протестувальників. 
  Телевізійний канал “Рада” заборонив усім українським ЗМІ використовувати в своїй роботі слова “Верховна Рада”, “Парламент”, “народний депутат” а також ім’я спікера – “Володимир Рибак”. Про це йдеться у зверненні до до представників вітчизняних ЗМІ, повідомили у прес-службі “Ради”. “Відповідно до обмежень Дирекції телерадіопрограм Управління справами Апарату Верховної Ради України та з метою недопущення порушень під час показу засідань Верховної Ради VII сезону телеканал “Рада”, як офіційний мовник Парламенту на території України, закликає не здійснювати несанкціонованих трансляцій засідань будь-якими третіми особами“, – йдеться у повідомленні. Також “Рада” зазначає, що телекомпанія та інші уповноважені на це організації “здійснюватимуть моніторинг ефірів телевізійних каналів щодо дотримання виключних прав телеканалу “Рада” на трансляцію засідань Верховної ради та інтерв’ю Володимира Рибака“. Нагадаємо, раніше Перший Національний телеканал заборонив українським ЗМІ використовувати в своїй роботі слова “Олімпіада”, “Олімпійські ігри” та гасло міжнародних змагань – “Швидше, вище, сильніше”. Андрій Кауфман спеціально для 
  У МВС пояснили, яким чином зайнялись автомобілі активістів Автомайдану, що згоріли протягом двох останніх тижнів у Києві, повідомляє МагноліяFM. “Активісти Автомайдану і журналісти говорять про навмисний підпал автомобілів і шукають політичних причин там, де їх насправді немає. Причиною займання ряду автомобілів стала необережність їх власників та недотримання елементарної техніки безпеки“, – цитує видання прес-службу МВС. Експертиза встановила, що під час займання у всіх автомобілях була увімкнена піч. “Оскільки ночі у січні дуже холодні, аби машини не замерзали на морозі і справно заводились на ранок, їх господарі, очевидно, на ніч вмикали автомобільні печі. А пожежа відбувалась через витік газу: вибухала газо-повітряна суміш з подальшим займанням“, – пояснили в МВС. Окрім того в Міністерстві закликали власників автомобілів дотримуватись техніки безпеки і вимикати піч, фари, запалювання та витягувати автомагнітолу у своїх машинах, залишаючи їх на ніч. Нагадаємо, за два тижні в Україні підпалили більше 40 автомобілів активістів Майдану. Читайте також: ДАІ приходить додому до активістів Автомайдану під виглядом колядників. 
  Нардеп-регіонал ініціює внесення до Кримінального кодексу статті про розпалювання міжпартійної ворожнечі. Народний депутат України, член фракції Партії регіонів Олександр Герега зареєстрував проект закону про внесення змін до Кримінального кодексу, що запровадить відповідальність за бойкотування товарів і послуг за ознакою партійності власника. Якщо законопроект №8841 буде ухвалений, до статті 161 ККУ буде внесено доповнення: «Умисні дії, спрямовані на розпалювання національної, расової, релігійної чи міжпартійної ворожнечі та ненависті {…} караються штрафом від двохсот до п’ятисот неоподатковуваних мінімумів доходів громадян або обмеженням волі на строк до п’яти років, з позбавленням права обіймати певні посади чи займатися певною діяльністю на строк до трьох років або без такого». Щоб притягнути до відповідальності за цією частиною статті 161, слідство доводитиме, що споживач, обираючи між товарами або послугами, відкрито керувався міркуваннями партійності власника. Також каратимуть за публічні заклики до відмови від товарів і послуг, що належать членам певних політичних партій. За словами Олександра Гереги, до розробки законопроекту його спонукали величезні збитки, яких зазнали від економічного бойкоту Партії регіонів мережі «Епіцентр» та «Нова лінія». «Наша компанія понесла гігантські збитки. У Львові в нас один з торгових центрів не працював 4 дні. Другий торговий центр не працював дві доби. Також була проблема у місті Стрий. Будь-які катаклізми такого плану, вони для бізнесу просто негативні», – заявив Герега в інтерв’ю телеканалу 24. За словами нардепа, у Верховній Раді вже є 232 підписи за цей закон. На думку Гереги, відмова від товарів і послуг Партії регіонів суперечить духу і букві Конституції України. «Нас штучно намагаються поділити на членів тої чи іншої партії, – прокоментував регіонал. – А ми всі – український народ!». Нагадаємо, ініціатива економічного бойкоту Партії регіонів була започаткована у грудні 2013 року. Вона є всеукраїнською, має спільноти-осередки у Львові, Тернополі, Києві, Луцьку та інших містах. Активісти бойкоту створили додаток для Android, що допомагає власникам смартфонів оперативно визначати «партійність» торгівельних марок. Читайте такожПід час візиту до супермаркету Азаров отримав дисконтну картуДонецькі мародери закликали компанію “МЕТРО Кеш енд Кері Росія” побудувати новий гіпермаркет в ДонецькуФотофакт: Депутат Партії регіонів Таїсія Повалій підтримала ЄвромайданПісля того, як активістам у Маріїнському парку не виплатили грошей, на Антимайдан вийшли рекордні 50 тисяч людейЯнукович зареєстрував торговий знак “Покращення” на свого син
  Колишній Прем’єр-міністр України Микола Азаров, що зараз перебуває у Австрії, проходить співбесіду на посаду головного директора Microsoft. Про це повідомляють джерела, близькі до керівництва компанії. Блогери, знайомі зі справами Microsoft, стверджують, що Микола Янович отримав запрошення від компанії завдяки успішній діяльності на попередній роботі, хорошому знанню мов та активному спілкуванню у Facebook. Сайт Rumours&leaks цитує одного з акціонерів Microsoft, який у особистій бесіді поділився думками стосовно ймовірного нового директора: «Микола [Азаров – ред.] — яскравий приклад професійного управлінця, який повністю відповідає нашим високим стандартам. Не тільки я особисто, але й більшість акціонерів вважають, що тільки він спроможний очолити Microsoft та проконтролювати розробку Windows 9. Ми сподіваємось, що Микола створить покращення для нашої корпорації, як він вже зробив це для українського народу.» Гендиректор Microsoft Україна Дмитро Шимків ніяк не прокоментував інформацію щодо можливого нового директора, пославшись на те, що у нього “відняло мову”. Нагадаємо, діючий генеральний директор Microsoft Стів Балмер попередив про майбутнє звільнення у серпні 2013 року. Його офіційний наступник досі не був оголошений. Читайте також: Після відставки з поста Прем’єр-міністра Азаров приєднався до протестувальників на Грушевського. Денис Котославський спеціально для 
  Сьогодні вранці президент України відвідав Оболонську районну поліклініку, що на вулиці Тимошенка, 14. Про це повідомляє газета “Здоров’я та влада”. “Доброго ранку! Хто крайній на кров?” – люб’язно спитав Президент. На той момент у черзі було три літніх жінки, які захотіли уступити місце, адже побачили, що Віктор Федорович заслаб. Утім, він подякував, та залишився чекати. Окрім аналізу крові, президент пройшов УЗД та ФГС. Як непрописаному у районі, йому довелося заплатити 50 грн за обслуговування. Щоправда, електро-кардіологічне обстеження він зможе пройти лише у понеділок – у лікарняному закладі закінчились стрічки для апарату ЕКГ. “Та я й нікуди не поспішаю“, – зрадів пацієнт на цю новину. Як повідомляє надійне джерело у резиденції Віктора Януковича у Нових Петрівцях, увесь час хворий знаходиться під наглядом охоронців. Вони три рази на день міряють йому температуру та примушують пити неприємні мікстури. А коли “сек’юріті” поблизу немає, гарант намагається пограти у комп’ютерні ігри, хоча лікар це забороняє. Нагадаємо, купаючись на Водохреща, Янукович отримав переохолодження. Микола Стецишин спеціально для 
  У мережі Інтернет з’явилося фото, на якому голова Харківської ОДА Михайло Добкін позує, одягнутий у чорну футболку із написом “Беркут”. Як видно з фотографії, опублікованій на сайті Харківської Облдержадміністрації, події розгортаються в приміщенні. Ані гематом, ані синців на тілі голови ОДА не видно. Не видно на фото і чоловіків у формі “Беркуту” чи бійців ВВ, що змушують позувати для зйомки на мобільний телефон. Нагадаємо, раніше в інтернеті з’явилося відео, як “Беркут” фотографується з побитим голим мітингарем. 
  Людина, схожа на екс-Прем’єр-міністра Миколу Азарова, з’явилась сьогодні на барикадах на вулиці Грушевського у Києві, де з 19 січня тривають протистояння між мітингувальниками, невдоволеними владою, та міліцією. Прес-служба Азарова інформацію не підтверджує, але і не спростовує. Жодних офіційних заяв з цього приводу екс-Прем’єр не робив. Проте, люди на Грушевського запевняють, що новоспечений протестувальник налаштований рішуче. Читайте також: Захарченко пошле на штурм Майдану водолазний спецназ. Вуйко Міську спеціально для 
  Харківські керівники продовжують посилювати охорону будівлі Обласної державної адміністрації, боячись штурму з боку учасників місцевого Євромайдану, хоча останні кілька разів заявляли, що не збираються штурмувати будівлю ОДА. Про це повідомляє інформаційне агентство «Компот-Інфо». Тепер спокій чиновників охороняють посилені загони внутрішніх військ у повному обмундируванні зі щитами та гранатами, всередині адміністрації щоночі чергують місцеві депутати від Партії регіонів, у дворах розташовані пожежні машини, маршрутки зі спортсменами та загони козаків на конях. «Так, ми підсилюємо охорону, щоб не допустити вторгнення цієї сволоти, – заявила на прес-конференції людина, зовні схожа на Михайла Добкіна, при цьому не уточнивши, про яку сволоту йде мова. – Нам дуже допомагають спортсмени, адже на площі погодилися чергувати збірні Харківської області з бейсболу і крикету». Інформацію про посилення охорони підтвердив один з колишніх міліцейських вищих чинів Харкова, який попросив називати його просто «Георг». «Окрім звичайної охорони ОДА, що складається з кількох тисяч бійців внутрішніх військ, на дахах будівель поставили снайперів з гранатометами, – заявив Георг. – Навіть у самій будівлі ОДА поміняли вахтера: замість звичайного міліціонера поставили вахтера гуртожитку одного з харківських вишів, дядю Діму, який минулого року голими руками обеззброїв двох особливо небезпечних злочинців з Тернополя і одного маніяка з Хмельницького». На черговій сесії міськради місцеві депутати прийняли рішення перекинути частину коштів з будівництва станції метро на посилення охорони і зміцнення мерії та ОДА. Так міськрада для адміністративних будівель планує закупити спеціальні титанові склопакети з надміцними шибками Gorilla Glass 4, які раніше використовувалися тільки у виробництві електроніки. Крім того, одноголосно всіма депутатами було прийнято рішення в екстреному порядку вирити навколо будівлі ОДА заповнений водою рів, куди пізніше запустять змій і крокодилів, яких, в свою чергу, для початку візьмуть з місцевого зоопарку, а пізніше додатково закуплять в Латинській Америці. Щоб рептилії не здохли, а вода не замерзла, рів буде обладнаний підігрівом. Скільки усе це буде коштувати для бюджету міста – не уточнюється. Досвідом харківських колег вже хочуть скористатися в інших містах східної та південної України. Нагадаємо, що Харків – це єдине місто в Харківській області, назва якого починається на букву Х. Читайте також: Добкін і Кернес посперечалися через Твіттер. Майкл Протас спеціально для 
  Учасників Антимайдану в Донецьку вийшли підтримати тамтешні фанати гри в нарди. Напередодні політику президента підтримали фанати нард із Харкова, Одеси і навіть Львова, пише видання “Нарди Today”. Фанати гри в нарди кажуть, що приходитимуть щовечора для охорони місцевих Антимайданівців від так званих екстремістів Євромайдану та футбольних “хуліганів”. Чимало фанатів збираються виїхати на підтримку Антимайдану до столиці. Їхня точна кількість поки не відома. Раніше вони звернулися на своїх офіційних сторінках у соцмережах із закликом: “Отже, наш вихід! Донецька фанатська громадськість вирішила повним складом йти і захищати донецький Антимайдан від можливих провокацій євромайданівців.” Натомість президент Федерації нард України Сергій Філоненко шкодує, що фанати втручаються в політику держави. На його думку, нарди і політика мають бути розділені. Нагадаємо, раніше Вадима Тітушка госпіталізовано з важкою формою гикавки.  
  Сьогодні, близько 20:30 за київським часом у Межигірському маєтку президента під Віктором Януковичем захиталося крісло. Про це повідомляє джерело з оточення президента. “Коли Віктор Федорович повернувся додому після продуктивного робочого дня і присів у крісло, очевидно, з метою відпочинку, воно під ним ледь відчутно хитнулося. Як виявилося, проблема була у несправності однієї з ніжок. Втім, завдяки оперативному втручанню штатного слюсаря, ситуацію вдалося стабілізувати“, – повідомляє джерело. Заступник голови фракції Партії регіонів Олег Царьов не вважає цей інцидент простим збігом обставин і вже звернувся до голови МВС Захарченка з вимогою провести детальне розслідування. На його думку, ця подія є “погрозою від екстремістів з Майдану”. Як саме екстремістам вдалось проникнути до маєтку, Царьов не уточнив. За словами близьких до Віктора Януковича джерел, на даний момент президент цілком оговтався від інциденту. Його життю та здоров’ю нічого не загрожує. Остап Українець спеціально для 
  У зв’язку з нестачею бійців внутрішніх військ та спецпідрозділу “Беркут”, для участі в протистоянні між мітингувальниками і правоохоронцями, що триває на вулиці Грушевського, залучені працівники ДАІ. 
  Перевернутий біля стадіону автомобіль ВАЗ 2110 виявився власністю гравця київського Динамо Дьемерсі Мбокані. Про це повідомив сам гравець у своєму твіттері, при цьому прикріпивши фотографію свого пошкодженого автомобіля. «F*ck! It’s my car!» – так описав фотографію в твіттері Мбокані.  Журналістам житомирської газети «Футбол не хокей» вдалося зв’язатися з Дьемерсі, який зараз перебуває на зборах Динамо в Іспанії і дізнатися його думку про те, що трапилося. «Я дуже засмучений , – ледве стримуючи сльози почав Дьемерсі. – Я тільки перед зборами забрав автомобіль з СТО, де мені його тюнінгували. Плівку для тонування я спеціально замовляв в США, а чіп-тюнінг мені робив кращий майстер Києва. Добре що я не встиг зробити обвіс.» На запитання журналістів, що ж тепер Дьемерсі буде робити з автомобілем він відповів буквально наступне: «Подарую Брауну [Ідеє, гравець того ж клубу – ред.]. Він давно заздрив мені і хотів собі таку ж. А я куплю собі нову. Хоча тепер мені доведеться кілька днів відкладати гроші, щоб купити щось подібне. Заберу тільки ковпаки з коліс, які дуже мені подобалися.» Нагадаємо, що МЗС Росії готується висловити стурбованість з приводу пошкодження автомобілів російської збірки (ВАЗ, Камаз) на вулиці Грушевського 19 і 20 січня 2014 під час зіткнень демонстрантів з особами зовні схожими на міліціонерів. Павло Коваль спеціально для 
  19 січня, під час традиційного щорічного купання на Водохреща, у одному зі штучних озер у своїй резиденції Межигір’я Віктор Янукович ледь не потонув. Про це сьогодні повідомив сайт Магнолія.tv “Близько 2 години дня Віктор Федорович вирішив пірнути в ополонку, – розповідає історію хвороби лікар Іван Василевич. – Адже це, як відомо, змиває всі гріхи з людини та допомагає впоратися з безсонням та депресією, яка вже декілька останніх місяців заважала Януковичу вести звичний спосіб життя. Незважаючи на те, що воду в ополонці заздалегідь підігріли, вона все одно виявилася холодною. Пірнувши, потерпілий відчув сильний озноб, а очевидці відмітили, що у нього посиніла шкіра. Тоді і поступив дзвінок в швидку.” Проте, через проблеми з охороною, карету швидкої допомоги на територію резиденції не пустили. За словами лікаря, їм довелося перелазити через паркан. Тому до озера лікарі прибули вже близько 14:26. “Температура тіла постраждалого впала до 35,5 градусів, що призвело до 4-хвилинного ступору, і це було дуже небезпечно для його життя. Однак вчасно прийняті міри залишили життя і здоров’я потерпілого поза небезпекою“, – констатував лікар. Не під запис медики повідомили про свої побоювання, що переохолодження Януковича може стане поштовхом для нових абсурдних дій з боку влади. Інна Чут спеціально для 
  16 січня у Верховній Раді України було ухвалено законопроект №38931 “Про додаткові заходи стосовно впорядкування активності громадян у соціальних мережах”. Згідно цього законопроекту, “з метою запобігання неконтрольованому поширенню екстремістської інформації та відомостей що ображають честь і гідність, представників влади, держслужбовців та працівників правоохоронних органів” вводиться обмеження на кількість друзів у соціальних мережах. Користувачі соціальних мереж що мають понад 5 друзів зобов’язані отримати ліцензію у дозвільній системі МВС відповідно встановленого порядку. Порушники цієї норми будуть покарані штрафом у 50 неоподаткованих мінімумів або громадськими роботами терміном від 10 до 15 днів. Закон вступив в силу після підписання президентом України. 
  15 січня депутати Київської міської ради проголосували за перейменування Майдану Незалежності на площу “Маріїнський Парк”. Натомість Маріїнський парк було перейменовано на парк “Майдан Незалежності”. Про це повідомляє газета “Kyiv Review”. У документах зазначена наступна причина перейменування: “з метою відродження історичних традицій та відновлення історико-культурного середовища Києва”. Крім того, в українських та російських ЗМІ вже з’явилась інформація про те, що сьогодні протестувальники покинули “Майдан Незалежності”. “Усі українські та світові ЗМІ майже два місяці описують проєвропейські протести українців, що відбуваються на Майдані Незалежності, – коментує перейменування політолог Вадим Карасьов. – Оскільки за весь цей час люди так і не розійшлись, а спроби розігнати їх були невдалими, влада вирішила піти на хитру пастку. Відтепер тисячі мітингарів де-юре протестують на площі “Маріїнський Парк”, де, як відомо, збирається Антимайдан і люди протестують проти вступу України до Євросоюзу. Натомість, як тільки мітингувальники покинуть парк “Майдан Незалежності”, можна буде сміливо оголосити про завершення протесту під назвою Євромайдан.” Оскільки люди у парку “Майдан Незалежності” вже й справді розходяться, відреагував на це і Янукович. На офіційному сайті президента з’явилось його звернення до народу, в якому Віктор Федорович подякував усім, хто за цей час публічно висловив свою позицію, а також порадів мирному закінченню демонстрацій. “Ми з гідністю пережили цей складний для України час, і тепер з новими силами будемо рухатись у світле майбутнє“, – констатував президент. 
  Російська православна газета під назвою: “Московские Ведомости” використала фото лідера ВО “Свободи” Олега Тягнибока як ілюстрацію до статті “Росіяни визнані найщасливішими на планеті”. На фотографії, яка зроблена у 2010 році видно, що український опозиціонер весело усміхається. При цьому усмішка Тягнибока випромінює щастя. У свою чергу автор фотографії, львівський фотограф Юрій Дячишин, зробив фото Олега Тягнибока в бані ще у лютому 2010 року. За його словами, російське видання використало фото без дозволу автора. Андрій Васильович Костецький спеціально для 
  Щойно у Будинку Конгресу США ухвалили постанову «Про санкції щодо представників української влади, безпосередньо винних у побитті мирних демонстрантів в ніч на 30.11.13 р». Про це повідомив часопис діаспори «Ukrainian Time». Тепер жоден із тих, хто у списку, та членів їхніх родин не зможе відкривати рахунки у банках, розташованих на території США, а також перетинати американський кордон. Список налічує десять осіб. Переважно це – рядові бійці спецпідрозділу «Беркут», які застосували силу на Майдані Незалежності у ту ніч. Також під санкції потрапив один із працівників структурного підрозділу КМДА – прибиральник КП «Київблагоустрій» Василь Пилипенко, який теж був присутній на місці й, на думку сенаторів, нічого не вдіяв аби запобігти злочину проти мирних активістів. У свою чергу, Василь Семенович у інтерв’ю зазначив, що ніколи і не збирався переводити гроші у США, адже не має великих статків. А от дружина одного із «беркутівців» у телефонній розмові висловила своє засмучення: «Ми з Миколою [чоловіком – ред.] мріяли колись назбирати грошей та побувати Лас-Вегасі. Ну, мабуть, не вийде…». Самі ж бійці спецпідрозділу подію поки що не коментують. Тим часом, ініціатор законопроекту сенатор Кріс Мерфі переконаний, що після санкцій українська влада «повернеться обличчям до людей». А от Губернатор Харківщини та член Партії Регіонів Михайло Добкін на своїй сторінці у Твіттері постанову конгресу США обсміяв, поширивши новину зі «смайликом». Чому він так зробив – не відомо. Микола Стецишин спеціально для 
  Відстань, на яку Арсен Аваков кинув пюпітр в Олега Калашнікова під час ефіру програми “Сьогодні про головне”, є його новим особистим рекордом. Раніше Арсену Борисовичу не вдавалося кинути пюпітр далі двох метрів, повідомляє спортивний тижневик «Біцуха». Як повідомив журналістам особистий тренер Арсена Авакова, заслужений тренер з метання молоту Микита Кідалов, політик проводить щоденні тренування з метання важких предметів на відстань. А в Італії, де Арсен Борисович деякий час проживав, він навіть консультувався з олімпійським чемпіоном у метанні диском Робертом Хартінгом з приводу техніки кидання. Як зазначає тренер, політику потрібно ще попрацювати над прицілом. «Загалом я задоволений тим, як кинув пюпітр Арсен Борисович, – поділився думкою про кидок Микита Кідалов. – Техніка і виконання кидка були на дуже високому рівні. Але я вважаю, що йому не слід було обмежуватися пюпітром, адже поруч ще стояли стільці, вага яких дозволила б Арсену Борисовичу зробити більш прицільний кидок.» Оцінили кидок й інші важкоатлети, серед яких і найсильніша людина України Василь Вірастюк. «Я радий, що дискусії серед політиків стали закінчуватися більш цивілізованим і, так би мовити, спортивним чином, в порівнянні з банальними бійкою, лайками або плювками, – повідомив у телефонній розмові Василь Вірастюк. – А присутність поруч з опонентами важких предметів повинні змушувати їх вести більш стримані і конструктивні діалоги, які дозволять вивести країну з політичної кризи.» Василь Вірастюк навіть вніс свою пропозицію, яким чином можна обладнати телевізійні майданчики політичних ток-шоу: «Я пропоную в майбутньому на кожній такій програмі поруч з політиками ставити будь-які предмети, які можна було б у разі чого з легкістю жбурнути в опонента: пляшки, табурети, горщики з квітами або у крайньому випадку цегли, піноблоки, шини від трактора. Тим самим політики будуть ретельніше думати про те, що говорять», – підсумував спортсмен. Нагадаємо, під час ефіру програми “Сьогодні про головне” Арсен Аваков в Олега Калашникова пюпітром не влучив.  Павло Коваль спеціально для 
  Головний лікар Київської міської наркологічної клінічної лікарні “Соціотерапія” Володимир Ярий заявляє, що у крові екс-міністра внутрішніх справ Юрія Луценка знайшли оксид азоту. Про це він заявив в інтерв’ю ТСН. Оксид азоту, як відомо, використовується для палива в ракетних двигунах та в автомобільних системах оксиду азоту (Nitrous Oxide System), призначених для покращення швидкісних характеристик автомобілів. Ярий зазначив, що в його лікарні було проведено токсикологічне дослідження крові Луценка, яка була доставлена з клініки “Борис”. “У результаті клініці було передано офіційний висновок, який свідчить про те, що 10 січня Юрій Віталійович перебував у пришвидшеному стані“, – заявив головний лікар. Раніше дружина Луценка Ірина заявила, що в ніч з 10 на 11 січня її чоловік приймав медичний препарат “Гівалекс”, а не алкоголь чи оксид азоту. Нагадаємо, в ніч на 11 січня під Святошинським РВВС у Києві “Беркут” побив Юрія Луценка та ще кількох людей. Луценку розбили голову. Пізніше з’явилась інформація про те, що у крові опозиціонера було знайдено алкоголь. Андрій Кауфман спеціально для 
  13 січня Віктор Янукович підписав указ про відставку усіх міністрів. Президент вирішив виконати одну з основних вимог Євромайдану задля покращення політичного клімату в країні. Про це пише ряд видань, таких як “Кореспондент”, “Вести”, сайт телеканалу “Інтер” з посиланням на офіційний сайт Президента України. Однак ряд журналістів при поверхневій перевірці документів виявили недомовленість у цій новині. Як виявилось, Янукович відправив у відставку не представників Кабінету Міністрів України, а Раду Міністрів Автономної Республіки Криму. “Таким чином Віктор Федорович хотів вкотре обдурити весь український народ, мовляв, і міністрів немає і Майдан задоволений, – коментує ситуацію Арсеній Яценюк. – Але це не пройшло. У владі думали, що люди, дізнавшись про відставку міністрів, так зрадіють, що ніхто вчитуватись в деталі не буде. Але не такий у нас дурний народ, як вони думали.” Тим часом звільнені члени Ради міністрів АРК не зрозуміли, що діється, і чому їх відправили у відставку. Вони вже подали колективний позов на Президента Януковича до Апеляційного суду міста Києва. Однак, за неперевіреною інформацією, суддя Родіон Кіреєв відмовився розглядати цю справу “через її абсурдність, власне небажання і у зв’язку зі святами”. ПростоПаша спеціально для 
  Губернатор Харківської області Михайло Добкін та мер Харкова Геннадій Кернес вступили в словесну перепалку між собою в соціальній мережі Твіттер. Все почалось із гнівного висловлювання Добкіна щодо Євромайдану. Натомість Кернес, очевидно жартуючи, відповів своєму колезі словами ніби-то на захист протесту і опозиції. Проте Добкін жарту не зрозумів і вилаяв позицію мера. “**** ************** ******* * ********* ****************“, – написав Добкін у своєму Твіттері [нецензурні слова змінені на зірочки]. “@mdobkin ***** ** *********** ***** *******“, – відповів жартівливо Кернес. “@GennadyKernes ***** ***** *****“, – злісно вилаявся Добкін. “@mdobkin *** *****, ***** * *** – *** *** **“, – втратив терпець Кернес. “@GennadyKernes *** *****!” – поставив переможну крапку в розмові Добкін. Зазначимо, цей інцидент у Twitter є доволі незвичним для Геннадія Кернеса, оскільки як правило він лається у соціальній мережі Instagram. Можливо саме це пояснює, що Михайло Добкін у суперечці виглядав більш упевнено – все-таки, він “грав на своєму полі”. Нагадаємо, раніше в Instagram Кернес облаяв людину за критику через пожежу в Харкові, а Добкін підтримав побиття опозиціонера Юрія Луценка “Беркутом” та посміявся над побитим “свободівцем” Іллєнком. 
  Міністерство внутрішніх справ готується зачистити адміністративні будівлі на Хрещатику та Майдані Незалежності від учасників акції протесту. За повідомленням джерела в МВС, яке побажало залишитись неназваним, міністр Віталій Захарченко підписав наказ про передислокацію водолазно-стрілецького батальйону «Видра», що базується на Кіровоградщині, до Ворзеля під Києвом. «Видра» – це загін, спеціально підготовлений для диверсійних акцій у в умовах мегаполісу. Бійці загону під прикриттям внутрішніх військ пересуваються водопровідними та каналізаційними мережами. До комплекту спорядження «видрівця» входять гідрокостюм, акваланг, ласти, підводна рушниця, ліхтар та комплект сантехнічного обладнання. За інформацією газети «Наш Бобринець», кореспондент якої побував на тренувальній базі «Видри», спецпризначенців навчають затримувати дихання на п’ять хвилин, орієнтуватись у повній темряві навпомацки, а також протискуватись крізь найтісніші щілини. Завдання «Видри» – проникнути у приміщення Київської міської державної адміністрації та Будинку профспілок і вдарити захисників із тилу, коли вони чинитимуть опір внутрішнім військам. Як повідомляє джерело, спершу завдання проникнути до КМДА через каналізацію отримали підрозділи «Беркуту», однак «хлопці зажадали великої премії за брудну роботу». Разом із тим, готовність супроводжувати «Видру» та координувати спецоперацію начебто висловив начальник київського «Беркуту» Сергій Кусюк. Також, за повідомленням джерела, частина особового складу «Видри» буде розквартирована в Межигір’ї, щоб у разі загострення ситуації забезпечити евакуацію Віктора Януковича в безпечне місце. Тим часом ворзельський міський осередок партії «УДАР» уже висловив готовність перекрити каналізаційні та водогінні магістралі на виході з міста, щоб не пустити водолазів до Києва. 
  Більшість бійців спецпідрозділу “Беркут”, що охороняють будівлі влади – це макети у натуральну величину. Про це повідомляють очевидці в урядовому кварталі. “Вони не виявляють жодних ознак життєдіяльності: не розмовляють, не їдять, не п’ють, не сплять, а лише стоять. Висновок напрошується сам“, – розповідає очевидець. Подейкують, що внаслідок браку фінансування, а також через новорічні та різдвяні свята, у Захарченка не вистачає людських ресурсів. Тому й було вирішено створити таку ілюзію, аби утримати євромайданівців від різких рухів. ОлексійКо спеціально для 
  Депутат Верховної Ради України Інна Богословська, що раніше вийшла з фракції Партії Регіонів, заявила про вступ до фракції Радикальної Партії Ляшка. Про це вона заявила в інтерв’ю “Каналу 24”. “Ми познайомились з Олегом Валерійовичом на телевізійних шоу у Савіка Шустера, він здався мені людиною із дуже схожими на мої життєві принципи, – розповіла Інна Германівна. – Тож коли він запропонував увійти до його фракції, я доволі швидко погодилась.” Відтепер фракція Радикальної партії Олега Ляшка у Верховній Раді налічує двох депутатів. “Розумієте, двом працювати завжди легше, ніж одному, – коментує утворення фракції Олег Ляшко, – Наприклад, за відсутності одного депутата, замість нього може голосувати його колега по політичній силі. Крім того, наші з Інною Германівною погляди на політику дуже часто співпадають – вона також виступає проти діючої влади, вона така ж радикальна, як і я.” Відомо, що Ляшко запрошував вступити до лав фракції Радикальної партії також Михайла Чечетова, однак той відмовився, пославшись на зайнятість у фракції Партії регіонів. 
  Російський тележурналіст, автор передачі “Вісті тижня” на каналі “Росія 1”, Дмитро Кисельов став позаштатним радником президента України Віктора Януковича з питань інформаційної політики та свободи слова. Про це повідомили в прес-службі Адміністрації президента. “В Україні зараз справді дуже складна ситуація з засобами масової інформації, – цитують у прес-службі Віктора Януковича. – На жаль, будь-яка подія в державі висвітлюється із зовсім різних точок зору, інколи діаметрально протилежних. І зовсім не всі ці точки корисні для держави. Є дуже багато видань, які пишуть все, що вважають за потрібне, і зовсім не дивляться на потреби керівництва країни. Для того, щоби люди не плутались у всій цій інформації, необхідно змінити стандарти її подачі.” За словами Януковича, приклади гарно врегульованої інформаційної політики в державі можна бачити в сусідніх з Україною Білорусі та Росії. І саме за такими принципами повинна бути врегульована робота ЗМІ в Україні. “Основним завданням Дмитра Кисельова на посаді радника президента стане допомога в реформуванні інформаційної політики в державі. Це досвідчений журналіст і медіа-менеджер, він знає, якою повинна бути справжня журналістика, і принесе принципи такої журналістики в Україну“, – йдеться у коментарі до призначення. З новою посадою Дмитра Кисельова вже встигли привітати прем’єр-міністр Микола Азаров та голова Верховної Ради Володимир Рибак. Нагадаємо, раніше прес-служба президента закликала громадян не вірити вигадкам з інтернету, а вмикати “Перший Національний”. 
  Гарант Конституції України Віктор Янукович записав новорічне звернення до народу разом з Президентом Росії Володимиром Путіним. Про це повідомило надійне джерело в адміністрації Президента з посиланням на свої джерела в Кремлі. Звернення, за інформацією джерела, записане на фоні стін Кремля і російської новорічної ялинки. Імовірно, запис зроблено було в Москві, 17 грудня, під час переговорів двох президентів, що і пояснює тривалий час зустрічі. “Президенти почнуть вітати свої народи з короткого анекдоту про євроінтеграцію, який розіграють як сценку, а далі перейдуть до огляду результатів року і завершать це все закликом до єднання та взаєморозуміння“, – додає джерело. Спільне звернення президентів двох країн транслюватимуть лише українські телеканали – у російському ефірі Путін з’явиться сам, передає джерело. Нагадаємо, раніше Путін помилував Юлію Тимошенко. Володимир Кондрашов спеціально для 
  Президент Росії Володимир Путін підписав указ про помилування Юлії Тимошенко. Про це повідомляє агентство «Інтерфакс-Україна» з посиланням на прес-службу Кремля. «Керуючись принципами гуманності, постановляю: помилувати засуджену Тимошенко Юлію Володимирівну, 1960 року народження, уродженицю м. Дніпропетровськ, звільнивши її від подальшого відбування покарання у вигляді позбавлення волі», – йдеться в указі. Документ набуває чинності від дня його підписання. Тимошенко вийде на свободу, коли документ надійде до колонії. Раніше українські громадські діячі, опозиція та лідери багатьох країн звертались до президента України Віктора Януковича помилувати Тимошенко. Однак він посилався на відсутність в нього таких повноважень. «Після відмови від євроінтеграції та часткової здачу суверенітету на користь Російської Федерації Янукович фактично делегував частину своїх повноважень Путіну, – коментує близький до Адміністрації президента України політолог Кость Бондаренко, – тому немає нічого дивного в тому, що указ підписав саме Путін, а не Янукович.» «Це дуже грамотна спецоперація. Янукович завдяки її проведенню зміг випустити Тимошенко – і це дасть можливість зберегти обличчя перед Заходом. Важливо, що зробив він це руками Путіна, не показавши своєї слабкості і зберіг обличчя перед електоратом сходу України. А це суттєво підвищує його шанс на потрапляння до другого туру виборів президента, які відбудуться в Україні за рік», – додав політолог. Нагадаємо, це вже не перший акт гуманізму з боку президента Росії. Раніше Путін помилував екс-голову ЮКОСа Михайла Ходорковського та учасниць російського панк-гурту Pussy Riot Марію Альохіну і Надію Толоконникову. 
  Понад шістдесят вітрильників та вітрильно-моторних суден з’явились 24 грудня на рейді Межигір’я на Київському морі. Яхт-клуб «Енергетик», розташований на лівому березі водосховища неподалік Вишгорода, оголосив про солідарність із Євромайданом та розпочав безстрокову акцію пікетування резиденції Віктора Януковича. Деякі судна на знак протесту проти припинення євроінтеграції України підняли на щоглах прапори Євросоюзу; команди скандують «Межигір’я – це Європа!» та «Янукович, підпиши!». За словами виконавчого директора яхт-клубу Івана Сірка, висаджувати десант на узбережжя президентського маєтку яхтсмени не планують, натомість, блокуватимуть постачання Межигір’я з моря та нагадуватимуть про себе серед ночі гудками. За 20 хвилин після початку маніфестації до протестувальників наблизився катер річкової міліції та закликав судна розійтися, проте дозвіл на проведення акції, виданий Вишгородською районною радою, переконав правоохоронців у її законності. Втім, за словами інспектора річкової міліції Вишгорода Сергія Петренка, організаторам та учасникам протесту загрожує штраф за переміщення по річках і озерах після офіційного завершення навігаційного сезону – від 17 до 850 гривень. «Ми не можемо залишатися байдужими до того, що відбувається в країні. Попри те, що навігація вже давно завершена, ми прийняли непросте рішення вивести яхти з елінгів, де вони вже були законсервовані на зиму, та вийти в море. На щастя, зима цього року тепла, криги на Київському морі немає, й погода нам сприяє. Будемо стояти до кінця!», – коментує Іван Сірко. Нагадаємо, 15 серпня 2013 року суд зобов’язав ГО «Громадський крейсерський яхт-клуб «Енергетик» ім. Г.І.Строкова» звільнити ділянку землі на березі Київського водосховища навпроти Межигір’я. 
  Сьогодні провладний мітинг у Маріїнському парку “Антимайдан” своєю чисельністю вперше перевершив “Євромайдан” і зібрав 50 тисяч мітингувальників. Про це повідомили в оргкомітеті “Антимайдану”. Люди вийшли через те, що після завершення акцій в Маріїнському парку дехто із активістів не отримав обіцяних грошей від посередників. “Ви розумієте, вчора сталась жахлива подія: близько 80 людей не отримали обіцяних грошей за два тижні мітингів на Антимайдані, – розповідає один із активістів мітингу в Маріїнському парку Володимир. – Вони два тижні мерзли за владу, а через нечесних посередників грошей за це не отримали. Приблизно по 2000 гривень кожен! Можна сказати, що ця жахлива подія поділила Антимайдан на дві фази – спокійний і спланований до 22 грудня, і стихійний мітинг в підтримку ошуканих людей після 22 грудня. Ми і далі продовжуємо стояти за політику Президента, але вимагаємо видати людям зароблені ними гроші і покарати винних у невиплаті. А поки цього не буде зроблено – ми звідси не підемо!” Очевидці повідомляють, що оскільки Маріїнський парк не розрахований на таку велику кількість людей, мітингарі вже навіть сидять на деревах, а також один в одного на плечах. “Людям – гроші! Людям – гроші!” – з самого ранку скандують мітингувальники. Крім того повідомляється, що на підмогу київським “антимайданівцям” їдуть активісти з регіонів, переважно східних та південних. Натомість у Партії регіонів прокоментували, що дуже раді такій масовій підтримці народу. “Це значить, що ми все робимо правильно, якщо підтримка так стрімко росте“, – повідомили у прес-службі партії. Нагадаємо, учора в центрі Києва біля одного з офісів Партії регіонів учасники провладного мітингу в Маріїнському парку влаштували акцію протесту: активістам не виплатили обіцяну винагороду. 
  19 грудня на засіданні Верховної Ради України Таїсія Повалій з’явилась у кольорах державного прапору – жовтому та синьому. Журналісти в кулуарах відразу звернули увагу на зовнішній вигляд “золотого голосу” Партії Регіонів. “Зараз є такий модний тренд: одягати на себе жовто-блакитні стрічки, або навіть цілі прапори. Люди так просто по вулицях ходять. Я теж вирішила бути в тренді, – прокоментувала Таїсія Повалій свій вигляд. – Чому жовто-синій, а не навпаки? Ну, за поширеними легендами, прапором УНР був жовто-блакитний стяг (жовта смуга зверху) – я в Вікіпедії читала. Та й, зрештою, яка різниця!” Однак у сесійній залі колеги по фракції Партії Регіонів, очевидно, провели з Повалій роз’яснювальну роботу (див. фото), і вже після обідньої перерви депутат повернулась до роботи одягненою у чорне. Нагадаємо, на підтримку Євромайдану люди по усій Україні одягають стрічки у кольорах національного прапора. 
  Голова Харківської обласної держадміністрації Михайло Добкін активно скуповує в інтернеті уламки пам’ятника В.І. Леніну, якого 8 грудня було скинуто з постаменту на Бессарабській площі у Києві. За словами харківського посадовця, в його розпорядженні знаходиться вже майже третина залишків розбитої статуї Ілліча. «Наразі моїм людям вдалося придбати приблизно 30 відсотків усіх уламків. На жаль, нам і досі не вистачає таких важливих компонентів, як голова та ліва рука вождя пролетаріату. Пошуки тривають», – поділився Добкін з журналістами. Харківський губернатор також висловив упевненість, що відновлений на Хрещатику пам’ятник Леніну буде виглядати навіть краще, ніж до свого повалення. «От побачите, Ленін буде стояти на своєму місці, і його постать буде навіть кращою і більш надихаючою, ніж раніше. Справа в тому, що в тому ж інтернеті, за чималеньку суму, мені вдалося придбати гранітного картуза Володимира Ілліча! Ви можете подивитися архівні фото і побачити, що Ленін і в холод і в спеку стояв на Хрещатику без свого картуза. Отже, головний убір у нього ще раніше викрали вуйки-бандерівці. Відновленій Ленін буде мати картуза, як і личить вождю світового пролетаріату», – запевнив Добкін. Нагадаємо, відразу після повалення кам’яного Леніна у Києві, Михайло Добкін заявив у своєму твіттері, що розпочинає збір коштів на відновлення пам’ятника. Тоді ж міський голова Харкова Геннадій Кернес нібито застеріг свого поплічника: «Міша, в тебе нудне лице. Тобі ніхто грошей не дасть». Medved-Slavik спеціально для 
  До рук журналістів потрапили малюнки, які намалювали Ющенко і Янукович під час “круглого столу президентів”, що відбувся на днях, і де були присутні діючий та екс-президенти України: Віктор Янукович, Віктор Ющенко, Леонід Кучма та Леонід Кравчук. Про це повідомляє сайт tns.ua. Віктор Ющенко за час круглого столу намалював свою версію (репродукцію) картини «Знову двійка» Федора Решетникова. Однак з урахуванням того, що на “круглому” столі не було фломастерів, експерти припустили, що Віктор Андрійович закінчив малюнок вже вдома. А Віктор Янукович по пам’яті намалював малюнок, який свого часу намалював Володимир Путін пальцем на шкільній дошці в Кургані. Тоді Путін це творіння назвав «Кішка. Вигляд ззаду».  «Проаналізувавши ці малюнки можна спробувати визначити, про що думають обидва Віктори, – ділиться думками політолог Вадим Карасьов. – У випадку з Віктором Януковичем легко можна припустити, що його думки або про розворот Росії до України задом, або про Путіна взагалі, або, швидше за все, просто про кішку. А ось про що думає Ющенко під час дискусій мені зрозуміти складно.» Додамо, що під час круглого столу Віктора Януковича з опозицією Віктор Ющенко, за своєю давньою традицією, яка вже стала його візитною карткою, запізнився на дві години. Але працівники Адміністрації Президента, які організовували зустріч, передбачили можливість запізнення Віктора Андрійовича, тому спеціально запросили його на 12:00, замість 14:00. Таким чином , не дивлячись на запізнення, Ющенко прийшов вчасно. Павло Коваль спеціально для 
  Головне слідче управління Генпрокуратури вимагає у ДП «Міжнародний аеропорт Бориспіль» терміново надати інформацію про пілотів літаків, які привезли до Києва європейських політиків протягом останніх двох тижнів. Про це повідомляє прес-служба аеропорту. Правоохоронці просять повідомити персональні данні пілотів, щоб допитати їх у якості свідків. “Останнім часом Україну відвідали ряд політиків з Європи – від Високого представника Європейського Союзу в закордонних справах і безпековій політиці Кетрін Ештон, до міністра закордонних справ Литви Лінаса Лінкявічюса. А це можна розцінювати як спроби втручання ЄС у внутрішню політику держави. Ми хочемо допитати у якості свідків пілотів, як людей, безпосередньо причетних до того, що ці політики з’явились в Україні“, – йдеться у запиті до адміністрації аеропорту “Бориспіль”. Натомість “Бориспіль” поки не надав інформації про пілотів, посилаючись на щільний графік їх польотів. 
  Столицею України вже найближчим часом може стати Донецьк. Про це на прес-конференції заявив мер міста Олександр Лук’янченко. За його словами, Віктор Янукович дав йому завдання побудувати будівлю адміністрації Президента до травня 2014 року. “Наш Президент – людина дії, а в Києві йому не дають спокійно працювати: то мітингують, то блокують дороги! – обурюється мер. – Ми вітаємо таке рішення Президента і зробимо все, щоб забезпечити йому спокійну роботу в нашому місті.” Поки що незрозуміло, чи буде переїжджати Верховна Рада. Принаймні, спікер Володимир Рибак надіється, що цього не станеться. “Навіть, якщо столицю перенесуть у Донецьк, Парламент залишиться тут, адже більшість депутатів вже обжились в Києві і ніхто не палає бажанням покидати усе і їхати в інше місто“, – зауважив по телефону спікер. Але проблема зустрічей Парламенту з Президентом, виявляється, вже вирішена – і то, досить сучасним способом. Наступного тижня у сесійній залі Верховної Ради встановлять великий екран і декілька веб-камер. Про це розповіла народний депутат і радник президента Ганна Герман: “Віктор Федорович є прогресивною людиною, нещодавно він опанував “Скайп” і йому сподобалось, що ділові зустрічі можна проводити не виходячи з кабінету. Тепер він ще більше часу зможе присвятити державній роботі.” Vicran спеціально для 
  Голова Київської міської державної адміністрації Олександр Попов збирається судитися з активістами Євромайдану через комунальну власність, а саме – київський сніг. Як відомо, демонстранти наразі активно збирають «білі мухи» в мішки, якими укріплюють барикади на підступах до Майдану Незалежності та Хрещатика. «У цьому році ми як ніколи гарно підготувалися до зими. Проте вся титанічна праця чиновників КМДА була зведена нанівець екстремістами з так званого Євромайдану. Сніг, який за кошторисом призначався для будівництва новорічного снігового містечка на Хрещатику, вони без жодного дозволу використали для укріплення своїх барикад. Як наслідок, кияни залишились без новорічних свят, а міський бюджет без коштів», – зазначив посадовець під час виїзного засідання Київради у нього вдома на кухні. Київський голова також розповів, що через брак снігу на Майдані вийшла з ладу нова снігозбиральна техніка закордонного виробництва. «Снігозбиральні машини простоюють і покриваються іржею. Вони в буквальному розумінні снігу білого не бачать. В той же час захисники Майдану будують свої снігові барикади і плюють на потреби простих киян», – зазначив Попов. Нагадаємо, раніше київські комунальники отримали звання “прорив року” у галузі прибирання. Medved-Slavik спеціально для 
  Цього ранку бійці спецпідрозділу “Беркут” у кількості 500 чоловік розігнали мітинг на підтримку політики президента, що проходить в Маріїнському парку, і в народі носить назву “АнтиМайдан”. “Побачивши беркутівців, мешканці наметового містечка дуже зраділи і радісними криками “Давай до нас!” почали активно закликати силовиків до табору, – говорять очевидці дійства, міліціонери, які охороняють цей майдан. – Та коли стало помітно, що бійці йдуть організованим строєм, а передня лінія щільно вибудувана зі щитів, люди захвилювалися, відчули що щось тут не так, і підняли тривогу. До того часу, поки спецпідрозділ, без будь-якого попередження, кинувся штурмувати “АнтиМайдан”, на його території вже нікого не було.” “Мені прийшов наказ: розігнати незаконний майдан, – пояснює не під запис начальник спецпідрозділу “Беркут” з Криму. – За політикою я не слідкую. Київ знаю погано. Тож коли ми їхали по визначеному маршруту, хтось з бійців викрикнув: “Дивіться, там дим іде”. Ми зупинились, я вийшов, оглянув і побачив, що там все як нам і описували: іде дим, стоять намети, прапори, сцена. Тож це і є той самий майдан, вирішив я, і віддав розпорядження виконати наказ керівництва.” На той час у наметовому містечку АнтиМайдану знаходилось близько півтори тисячі людей. В основному це молоді хлопці спортивної тілобудови, так звані “тітушки”. А також жінки і чоловіки похилого віку, яких жителі містечка ніжно називають “бабушки” і “дідушки” відповідно. Варто зазначити, що під час інциденту ніхто не постраждав. Реакція влади поки невідома. ПростоПаша спеціально для 
  Президент України Віктор Янукович виконав одну із вимог учасників масового протесту і звільнив Миколу Азіріва, механіка урядового автопарку. “Я довго не міг зрозуміти, чого вони від мене хочуть. Кругом тільки й чути “Азірів у всьому винен”, а хто це такий? – заявив Янукович журналістам, – Але ж у мене працює команда професіоналів, які можуть справитися із будь-якою проблемою. Словом, знайшли цього Азіріва.” Президент відмітив, що одразу звільнив механіка, який провинився і сподівається, що тепер протести заспокояться. Микола Азірів пропрацював в автопарку уряду 27 років. Відмітимо, до пенсії йому залишалося всього 7 місяців. Журналістам вдалося відшукати пана Азіріва, але від коментарів він відмовився. “Якщо чесно, не знаю, що він там натворив – народу краще знати, але прокуратура вже ініціювала розслідування. Ми у всьому розберемось“, – заявив Янукович. Ольга Швець спеціально для 
  Учора ввечері у активістів Євромайдану сталося вагоме поповнення – на головній площі міста з’явився старший син Президента Олександр Янукович. Штаб Євромайдану спершу був здивований такою появою, проте, оцінивши фізичну форму Олександра, йому видали каску і накладні щитки на ноги. Олександр був небагатослівним, але журналістам вдалося з’ясувати, що син Президента надзвичайно невдоволений тим, що йому постійно доводиться стояти в чергах, аби отримати Шенгенську візу. “Я лікар, і мій досвід та професіоналізм цінують у країнах Євросоюзу. Але через ці бюрократичні процедури мої пацієнти мусять терпіти нестерпний зубний біль, доки я оформлюю візу!” – обурюється Олександр. На запитання журналіста, чи не міг би він вплинути на Віктора Федоровича, Олександр сумно посміхається. Виявляється, він давно не спілкувався з батьком: “Він зараз нікому не довіряє, навіть родині. Ми востаннє бачились на його дні народження, і при цьому нас з Віктором (молодшим братом) обшукала охорона та вилучила кишеньковий ніж і мобільні телефони.” Наразі невідомо, де тепер знаходиться Олександр. Востаннє його бачили на вулиці Інститутській під час штурму “Беркутом” блокпостів “Євромайдану”. Vicran спеціально для 
  На “круглому столі Президентів”, що транслювався Першим національним, Віктор Янукович роздав привезені із нещодавньої поїздки до Китаю сувеніри своїм колегам: Леоніду Кравчуку, Леоніду Кучмі та Віктору Ющенку. “Дякую за сувенір, Віктор Федорович! Поставлю цей магнітик в сервант, біля уламку з пам’ятника Леніну“, – подякував Кравчук. Окрім того, під час зустрічі Президенти обговорили європейський вектор розвитку України і силовий розгін підрозділу “Беркут” учасниками Євромайдану. Незважаючи на думки експертів, жоден із екс-президентів не заснув, поки говорив Янукович. 
  Cьогодні зранку в німецькому Нюрнберзі Всесвітня Асоціація Індустрії Прибирання вручила щорічну премію “Прибиральник року”. Відразу в кількох номінаціях за “зачистку” Столиці було відзначено комунальників Києва. Зокрема, Департамент міського благоустрою та збереження природного середовища КМДА було відзначено званням “Прорив року” за гучне встановлення новорічної ялинки в центрі Києва. Окрім того, київські комунальники отримали перемогу у номінації “Зачистка року” за розчищення Майдану Незалежності у ніч з 29 на 30 листопада та урядового кварталу. Ніхто з представників КМДА не поїхав до Нюрнбергу для отримання премії. Натомість у КМДА підкреслили, що їхні працівники не були присутні на Майдані Незалежності в ніч з 29 на 30 листопада, і звання “Прорив року” та “Зачистка року” заслуговують інші українські служби. 
  8 грудня на Майдані Незалежності у Києві збирались організувати “Марш мільйонів”.  “Та замість обіцяного мільйона демонстрантів зараз на майдані лише декілька сотень людей, – повідомляє Перший канал Росії. – Протестний накал, судячи з усього, сходить нанівець.” 
  Сьогодні близько 9 год в перукарні “Валєра”, що у Києві, було звільнено з роботи перукарку Олену Стрижнюк. Причиною звільнення стала помилка, якої припустилась дівчина під час укладки волосся Миколи Азарова, повідомляється на офіційному сайті перукарні “Валєра”. За інформацією надійних джерел, перукарка Азарова була затятим прихильником євроінтеграції. І саме це могло призвести до “помилки”. “Пан Микола був нашим постійним клієнтом, – пояснює власниця перукарні Елеонора Джміль. – Двічі на місяць він приходив відкоригувати стрижку і зробити маску для волосся з ефірними маслами та подрібненими плодами карамболи та рамбутану… [плаче – ред.] Оленка після всіх процедур, як завжди посадовила клієнта у спеціальну сушку на 2-3 хвилини. Але “спам’яталась” вже, коли сушка автоматично вимкнулась від перегріву. Ну, а ви знаєте, ці маски від нагрівання руйнують цибулину волосся. Ой, що ж то буде? Азаров пішов від нас у головному уборі… Ех, не треба було вчора Оленку відпускати на Євромайдан…” “Ці перукарки отримують за годину роботи місячну зарплату вчительки, а в них руки не з того місця ростуть!.. Ні, викресліть це. Я нічого коментувати не буду!” – прокоментував Микола Янович. Саму звільнену перукарку Олену вдалося відшукати на Євромайдані, проте коментар взяти так і не вдалось через те, що учасники мітингу по-черзі носять її на руках. Юлія Толстих спеціально для 
  Скандально відомий український журналіст Вадим Тітушко потрапив до лікарні. Лікарі Білоцерківської міської лікарні № 2, куди звернувся пацієнт, одразу ж діагностували у нього важку форму гикавки. Про це повідомляє ІА “БІЛЦЕРКВІНФОРМБЮРО”. “Після ретельного обстеження ми не виявили жодних відхилень у роботі внутрішніх органів, – цитує видання лікаря-терапевта Сергія Міщенка, – тому єдиним логічним поясненням захворювання Тітушка є дія народної прикмети: якщо людина гикає – значить, хтось про неї згадує. Ми усім лікарським складом припускаємо, що гикавка пацієнта виникла в результаті багаторазового вживання у ЗМІ прізвища Тітушка з вираженою негативною конотацією для позначення категорії молодиків, задіяних у сутичках з демонстрантами на Євромайданах.” За інформацією видання, задля забезпечення позитивного перебігу лікувального процесу та усунення ризиків імовірних ускладнень, потерпілий планує звернутися до громадськості з проханням обмежити вжиток слова «тітушки» у новинах та соцмережах. Нагадаємо, гикавка – це неспецифічне порушення функції зовнішнього дихання, яке виникає в результаті серії судомних поштовхоподібних скорочень діафрагми і суб’єктивно проявляється неприємними короткими та інтенсивними дихальними рухами. ОлексійКо спеціально для 
  На сайті Slando.ua з’явилась оголошення про продаж трактора Zettelmeyer ZL 802 жовто-синього кольору. Оголошення додано на сайт користувачем під іменем “Корч”, а при телефонному дзвінку відповідає людина із голосом, схожим на Дмитра Корчинського. Колісний фронтальний навантажувач Zettelmeyer ZL 802 2003 року, Б/У, “в дуже хорошому стані, як новий”, у Києві продають за 186 950 грн. У коментарі до оголошення також вказується, що корпус трактора злегка подряпаний і обпалений. “Звичайне фарбування приведе трактор до хорошого вигляду“, – йдеться в оголошенні. Окрім того, в описі зазначено, що трактор продається терміново, і, відповідно, можливий торг. У телефонній розмові людина зі схожим на Корчинського голосом пояснила причину такого поспіху: “Трактор хороший, в ідеальному стані, повністю на ходу. Продаю тільки тому, що терміново потрібні гроші на танк. То як, будете брати?” Нагадаємо, в неділю 1 грудня, паралельно із мирними акціями під загальною назвою Євромайдан, радикально налаштовані демонстранти спровокували сутичку між силовиками та мітингувальниками. 
  Ряд інтернет-видань та невеликих телеканалів подають неправдиву інформацію про ніби-то силовий розгін загоном спецпідрозділу “Беркут” мирних мітингувальників на Майдані Незалежності. Про це повідомляє прес-служба президента. “Насправді усі ці відео та фото – звичайнісінький монтаж, спрямований на дискредитацію нинішньої влади в особі президента Віктора Януковича, – йдеться у повідомленні. – Ніяких мирних зібрань під загальною назвою “Євромайдан” в Україні взагалі не було, усе це масова інформаційна атака з боку опозиційних сил. А вигадка про застосування сили з боку влади проти мирного населення – це кульмінація цієї атаки.” У прес-службі закликають не панікувати і не піддаватись провокаціям з боку опозиційних сил та громадських активістів. “У жодному разі не виходьте на демонстрації!“, – закликають у прес-службі. Крім того у повідомленні радять не читати “сумнівні інтернет-сайти” та не дивитись “опозиційні телеканали”. Натомість прес-служба президента радить увімкнути “Перший Національний”, і навіть подає телепрограму каналу на сьогодні, 30 листопада: 16:10 – Біатлон. Кубок світу 17:45 – Український акцент 18:05 – Слово регіонам 18:20 – Золотий гусак 18:50 – Дитяче “Євробачення”. Ми перші 19:25 – Щоденник ДПКЄ-2013 20:00 – Фінал Міжнародного дитячого пісенного конкурсу “Євробачення 2013” 22:10 – Підсумки дня 22:50 – Суперлото, Трійка, Кено 23:10 – Концерт “Ми єдині” Нагадаємо, 30 листопада близько 4 год. бійці спецпідрозділу “Беркут” силою зачистили Майдан Незалежності від мітингувальників, що проводили мирну акцію в підтримку євроінтеграції. Близько 30 людей було затримано, десятки людей отримали травми. 
  Кортеж прем’єр-міністра України Миколи Азарова потрапив у затор на проспекті Перемоги у Києві, спричинений Живим Євроланцюгом Україна-Європа, і мимоволі став його учасником. Про це повідомляють організатори ініціативи на своїй Facebook-сторінці. “Три автомобілі з кортежу Азарова близько 14:00 намагались перетнути проспект Перемоги у Києві, але потрапили у затор, – йдеться у повідомленні. – Побачивши, що це надовго, охоронці прем’єр-міністра вийшли з автомобілів і взяли під охорону у “живий ланцюг” “Мерседес” Миколи Яновича. Оскільки все це відбулось на шляху Євроланцюга, наші активісти взяли за руки охоронців, і таким чином кортеж Азарова став однією з ланок ланцюга Україна-Європа.” За непідтвердженою інформацією, Микола Азаров їхав на обід. Нагадаємо, близько мільйона людей 29 листопада мають на меті об’єднатися у живому 625-ти кілометровому ланцюгу між столичним Майданом і кордоном з ЄС (Перемишль, польський кордон) на знак підтримки євроінтеграції. Раніше повідомлялось, що Каськів у Вільнюсі підписав угоду про асоціацію з ЄС з лижним інструктором. 
  28 листопада на саміті “Східного партнерства” у Вільнюсі голова Державного агентства з інвестицій та управління національними проектами України Владислав Каськів підписав Угоду про асоціацію з Євросоюзом з колишнім лижним інструктором Хорді Сарда Бонвехі. “Хочу привітати весь український народ, – пише Каськів у своєму Твіттері, – нарешті ми це зробили! Ми підписали Угоду про асоціацію з ЄС!” Натомість Єврокомісар з питань розширення та Європейської політики сусідства Штефан Фюле заявляє, що не знає людину, яка від імені Євросоюзу підписала Угоду з Україною про асоціацію. “ЄС не підписував жодних угод щодо асоціацій з Україною“, – заявив Фюле. Журналіст “Литовської правди” у блозі на сайті видання зазначає, що від імені ЄС угоду підписав чоловік, який говорив іспанською. “Каськів та його підлеглі ідентифікували його як Джорді Сарда Бонвеі“, – зазначає видання. Українська сторона зі свого боку наполягає, що угода була підписана. Розмовляючи з виданням, Каськів сказав, що він був впевнений, що Бонвеі представляє інтереси ЄС. “Ми вже не вперше підписуємо угоди з паном Боневі. Я вже знаю його в лице і точно знаю, що можу йому довіряти“, – зазначив Владислав Каськів. Пізніше стало відомо, що Хорді Сарда Бонвехі, який підписав з Україною скандальну Угоду про асоціацію з ЄС, є 43-річним лижним інструктором, а нині бізнесменом з Барселони. Роман Голубовський спеціально для 
  Новоспеченого журналіста Вадима Тітушка на днях було оформлено на роботу в штат спічрайтерів президента. Тестовим завданням на новому посту для Тітушка стало відеозвернення Януковича до народу України з приводу євроінтеграційних настроїв останнього. Про це повідомило надійне джерело в прес-службі президента. “Після звернення Януковича до народу від 25 листопада, у якому він запевнив, що ніхто не вкраде мрію про європейську Україну, на електронну скриньку президента надійшов шквал листів, – пише джерело. – Люди переважно хвалили промову, а також цікавились, хто є автором цього неперевершеного тексту. На численні прохання відповідаю: так, у нас новий спічрайтер. Поки що він на випробувальному терміні, але після цієї промови, думаю, питання його працевлаштування вирішено.” За словами джерела, у промові добре видно, що Тітушко на високому рівні вміє користуватись прийомами риторики, психології та лінгвістики при написанні текстів: “Взяти хоча б цей прекрасний момент: “Як батько не може залишити сім’ю без хліба, так і я не маю права залишити людей напризволяще…” Наскільки сильно автор відчув те, що мав би відчувати президент у цю мить! Це говорить про максимальне розуміння Тітушком особистості Януковича. Браво!” Сам Тітушко наразі ніяк не коментує свою нову посаду.  
  Адміністрація президента України оголосила тендер на будівництво «будинку-резиденції Президента України з 2 робочими кабінетами, 4 спальнями, 3 кімнатами для гостей, підвалом-бомбосховищем та іншими зручностями». Таку інформацію оприлюднив сьогодні «Вісник державних закупівель». Як значиться у технічному завданні до тендерної документації, триповерхова резиденція повинна використовуватися як постійне робоче місце президента, а також для прийому і розміщення іноземних делегацій. Крім того, будівля має бути виконана як «маєток в неокласичному стилі на основі архітектурних композицій Джеймса Хобана» [Джеймс Хобан є архітектором американського Білого дому – ред.]. Проектну документацію чекатимуть на конкурс до 14 грудня. Надійні джерела в Адміністрації президента стверджують, що будівництво будівлі в стилі Білого дому покликане допомогти Віктору Януковичу сформувати образ демократичного і свободолюбивого президента світового рівня. «Це безсумнівний плюс для Віктора Федоровича на майбутніх президентських виборах, адже в решти можливих кандидатів на пост глави держави, не буде свого Білого дому», – аргументує джерело. Володимир Кондрашов спеціально для 
  У неділю 24 листопада близько сьомої години вечора президент України Віктор Янукович, прогулюючись, випадково приєднався до мітингу у підтримку євроінтеграційного курсу України, що відбувався на Майдані Незалежності. Про це в своїй трансляції на Ustream повідомив громадянський журналіст Олександр Барабошко. “Я вийшов прогулятись по центру Києва, подихати свіжим повітрям перед сном, – коментує Янукович свою появу на майдані, – Крім того, вирішив глянути, як монтується новорічна [довга пауза] йолка. А тут так весело: стільки людей гуляє, чай наливають, музика грає… Так, ніби новий рік вже наступив.” Однак, через дуже велику кількість бажаючих поспілкуватись із президентом і задати запитання, що він тут робить, Віктор Федорович терміново був змушений покинути Майдан Незалежності. Прес-служба президента України наразі ніяк не прокоментувала інцидент. Нагадаємо, у четвер 21 листопада президент Віктор Янукович заявив президенту Австрії, що для України не існує альтернативи європейській інтеграції. У той же час Уряд України оголосив про припинення процесу підготовки до підписання асоціації з ЄС. 
  Під час зйомок сюжету про мітинг в підтримку євроінтеграції у Києві репортер телестудії “Діалог” Вадим Тітушко зазнав нападу з боку молодиків інтелігентної зовнішності. Це сталось біля будинку Кабінету Міністрів, повідомляє продакшн-телестудія “Діалог”. “Я знімав сюжет і підійшов у сам епіцентр натовпу, що направлявся по вулиці Грушевського до будівлі Уряду, – розповідає Тітушко, – Серед мітингувальників переважали люди інтелігентної зовнішності. Я почав задавати питання, чому вони тут зібрались і що хочуть змінити, уточнюючи: “Ну яка може бути Європа в Україні?” Натомість вони попросили мене не провокувати їх. Тоді я звернув увагу на те, що вони перешкоджають роботі журналіста, тобто моїй, після чого хтось наніс мені образу. Я не стерпів і відповів поштовхом. У відповідь молодики інтелігентної зовнішності нанесли мені кілька тілесних ушкоджень в плече.” За словами Вадима Тітушка, він сфотографував кривдників за допомогою свого мобільного телефону. Негайно після інциденту репортер “Діалогу” звернувся до міліції й написав заяву про перешкоджання журналістській діяльності. Відкрите кримінальне провадження. Нагадаємо, раніше відомий після історії з побиттям журналістів у травні цього року Вадим Тітушко отримав посвідчення журналіста. 
  Третій президент України, лідер Помаранчевої революції Віктор Ющенко висловив готовність очолити акції протесту проти зриву українською владою підписання Угоди про асоціацію з ЄС. Про це він написав на своїй сторінці у соціальній мережі “Однокласники”. Однак Ющенко готовий очолити “Євромайдан” лише при одній умові – готовності висунути його єдиним кандидатом від опозиції на майбутніх виборах президента України. “У мене є унікальний досвід та навички управління революцією, – пише Віктор Ющенко. – Недостатньо просто зібрати людей, треба вміти також їх втримати протягом кількох тижнів і повести за собою. 2004-го я і моя команда зробили це – ми скинули режим Кучми-Януковича і обрали нового президента. З того часу пройшло дев’ять років, але я впевнений, що зможу зробити це ще раз.” На думку Ющенка, молоді лідери – Віталій Кличко, Арсеній Яценюк та Олег Тягнибок – не здатні впоратись з такою задачею, на відміну від нього. “Єдина моя умова – зобов’язання опозиційних партій висунути мене єдиним кандидатом від опозиції на Президентських виборах 2015 року“, – заявив Ющенко. Також стало відомо, що гурт Гринджоли терміново відмінили усі свої концерти [два – ред.] на найближчий місяць. Нагадаємо, 21 листопада Уряд вирішив призупинити процес підготовки до укладання угоди про асоціацію з ЄС. У той же день ввечері на Майдан Незалежності у Києві вийшло близько 2000 обурених зупинкою євроінтеграції. Крім того мітинги під загальною назвою “Євромайдан” збирають тисячі людей у ряді великих міст України. 
  Скандально відома депутатка від ВО «Свобода» Ірина Фаріон не змогла потрапити до львівського «бандерівського» кафе «Криївка». Інцидент трапився 21 листопада близько 14 години, коли пані Фаріон, за звичкою, йшла пообідати у один із своїх улюблених закладів Львова. Як відомо, на вході до кафе стоїть спеціальний працівник, переодягнений у солдата армії УПА. Він має слідкувати за тим, аби до «Криївки» не потрапили чужі люди, тобто москалі та комуністи. 21 листопада на вахті стояв Степан Наливайко, саме через нього депутатка не змогла потрапити до кафе. “Все вийшло якось спонтанно, – розповідає Степан Наливайко, – я й сам не очікував. В двері постукали, відкриваю, а там – пані Ірина з якимось чоловіком. Я спитав, чи є серед них москалі, перевертні або комуняки, я завжди це питаю на вході. Пані Фаріон сказала, що нема, але якось дивно подивилась на мене. І тут я згадав, що колись вона була членом КПРС, так по новинах передавали. Ну я вирішив собі трохи пожартувати. Спитав ще раз: «Точно нема? Ану подумайте добре!» Але то, певно, дуже образило Фаріон. Вона спочатку кілька секунд стояла з широко розплющеними очима, а потім крикнула: «І ти, Бруте?! Говорю вам ще раз: заткайте свою пельку! Еліту не цікавить думка лакеїв та плебеїв!» Потім грюкнула дверима і пішла.” Степан Наливайко також додав, що комуністам в «Криївці» й справді не дуже раді. Єдиний виняток – коли вони висять на гілляці. Однак адміністрація закладу запевнила, що ця ситуація все ж була простим непорозумінням. “Цей випадок у жодному разі не слід політизувати. Пані Фаріон, скоріш за все, просто не зрозуміла жарту нашого працівника. Зрештою, депутатка сама відмовилась заходити до нашого кафе – ніхто її звідси не виганяв“, – повідомив Дмитро Гарасимов, комерційний директор кафе «Криївка». Сама ж Ірина Фаріон навідріз відмовилась коментувати цю ситуацію. Коли журналісти зателефонували їй з проханням розповісти про інцидент, депутатка не захотіла з ними спілкуватись. “Орлиці не сповідаються перед гієнами по телефону“, – сказала вона і кинула слухавку. Нагадаємо, раніше zaxid.net опублікував фотографії документів архіву, з яких чітко стає зрозуміло, що одна з найрадикальніших членів ВО «Свобода» Ірина Фаріон раніше була членом КПРС. Читайте також: Дмитро Табачник у 1972 році перейшов до класу з поглибленим вивченням української мови (документ) Йосип Ярош спеціально для 
  Віктор Янукович не відвідає саміт “Східного партнерства” що відбудеться 28-29 листопада у Вільнюсі, оскільки не зміг вчасно оформити візу. Про це повідомляють джерела в Адміністрації президента. “Президент України мав бути присутнім на Вільнюському саміті, де вирішиться доля Угоди про асоціацію між Україною та Європейським союзом, – коментує джерело, – Однак, так би мовити, «через технічні несправності» не зміг отримати заздалегідь усі довідки, необхідні для отримання шенгенської візи в Посольстві Литви. Зокрема, Віктор Янукович не отримав виписки про несудимість.” Наразі МЗС України не дає офіційних коментарів з приводу інциденту. Ймовірно, за самітом у Литві Віктор Федорович буде спостерігати через “Скайп”. Володимир Кондрашов спеціально для 
  В інтернеті з’явилася фотокопія архівного документу, який свідчить, що міністр освіти і науки України Дмитро Табачник, якого багато хто вважає українофобом, таки навчався у класі з поглибленим вивченням української мови. Фото документу з архівної справи, яка зберігається у Державному архіві Київської області, опублікував інтернет-ресурс «Історична правда». Опублікований документ містить особисту письмову заяву Дмитра Табачника до директора СШ №4 м. Києва, датовану 3 вересня 1972 р. “Прошу перивести мине у 5-Б клас з поглиблинним вивченям української мови“, – йдеться у заяві. Сам міністр відмовився коментувати публікацію документу: “Я не звітую перед невігласами. І відповідаю: тим, за кого ви мене намагаєтеся видати, я ніколи не був. І бажаю вам переорієнтуватися у своїй спеціалізації на серйозніші питання до мене.” 
  Адвокату Олександру Плахотнюку, який захищає в суді Сергія Власенка, що є адвокатом екс-прем’єра Юлії Тимошенко, висунули звинувачення у побитті власної тещі. Про це повідомили у прес-службі Генпрокуратури. “Адвокату Власенка Олександру Плахотнюку вручено повідомлення про підозру у неодноразовому скоєнні насильницьких дій фізичного характеру проти матері його дружини“, – уточнили у відомстві. Відомо, що адвокат Власенка зараз знаходиться на допиті у слідчого в прокуратурі. “Теща Плахотнюка звинувачує свого зятя у тому, що внаслідок побутових сварок він, нібито, бив її два роки тому, – розповідає Віктор Сільванович, адвокат Плахотнюка, адвоката Власенка, адвоката Тимошенко. – Але тут неозброєним оком видно, що це звичайнісінька провокація проти юриста, з метою не дати йому виконувати свою адвокатську діяльність.” На думку адвоката адвоката адвоката Тимошенко, прокуратура почала кримінальну справу проти Олександра Плахотнюка, щоб той не зміг захищати в суді Сергія Власенка, який у свою чергу не зможе захищати інтереси Юлії Тимошенко, без помилування якої Україну не візьмуть в асоційовані члени Євросоюзу. Адвокат Плахотнюка Сільванович також не відкидає, що найближчим часом і його у чомусь звинуватять. 
  Третій Президент України Віктор Ющенко сьогодні вранці встановив на Хрещатику туристичний намет і закликав український народ “вийти на Майдан для захисту євроінтеграційного вектора від зазіхань регіоналівської банди“. Про це на своїй фейсбук-сторінці повідомила прес-секретар Ющенка Галина Банникова. За свідченнями очевидців, Віктор Ющенко власноруч поширює агітаційні листівки на виході зі станції метро “Хрещатик” і наспівує призабуту пісню гурту Гринджоли “Разом нас багато, нас не подолати”. Поки що жоден з опозиційних лідерів не долучився до акції бунтівного екс-президента. Проте Ющенко не втрачає оптимізму: “Якби Юля була на свободі, то розділила б зі мною каремат в одному наметі“, – зазначив він. У відповідь на цю заяву в опозиційному наметі в підтримку Юлії Тимошенко на Хрещатику хтось увімкнув через гучномовець  пісню Павла Зіброва “Мертві бджоли не гудуть”. 
  Лідер ВО “Свобода” Олег Тягнибок незадоволений назвою відкритої нещодавно станції метро в Києві. На його думку, слово “Теремки” не відображає національної мовної картини світу українців, адже в Україні-Русі ніколи не було “теремків”, натомість люди мешкали в хатах, хижах, копанках, землянках, халабудах і навіть печерах, повідомляє видання “Український націоналіст”. Тому Олег Тягнибок запропонував перейменувати станцію метро “Теремки” на “Халабудки”. Але, порадившись із мовознавцем Іриною Фаріон, змінив свою думку і вирішив, що кращої назви за слово “Колибки” не знайти. Виявилося, що слово “халабуда” має тюркське походження, на відміну від “колиби”. Ірина Фаріон пояснила, що внутрішні форми слова “Теремків” і “Колибок” тотожні, адже в обох випадках ідеться про тимчасове житло, збудоване з дерева в зруб, тому у мешканців мікрорайону не повинно виникати жодних заперечень і непорозумінь. Натхненний ідеєю українізації київських топонімів, Олег Тягнибок пропонує також найглибшу станцію метро в Європі – “Арсенальну” – назвати “Криївкою”. “Позаяк від заводу “Арсенал” сьогодні все одно залишилася одна прохідна, а всі інші приміщення і цехи давно “розбазарені” й здані в аренду під суди і приватні фірмочки“, – обгрунтував свою позицію лідер націоналістів. Нагадаємо, раніше Львівський метрополітен визнали найкращим у Європі. Едуардій Рускомірцев спеціально для 
  Верховна Рада України ухвалила у першому читанні закон, який забороняє продаж алкоголю нетверезим людям. Згідно із законом, перед купівлею спиртного, покупець повинен буде пройти алко-тест. Зокрема, дихнути в трубку, повідомляє “Голос України”. Якщо вміст алкоголю в крові людини буде більший за 0,8 проміле, згідно із законом, будь-які алкогольні вироби цій людині продавати заборонено. “0,8 проміле алкоголю в крові приблизно дорівнює випитим 200 грамам горілки або коньяку, – коментує автор законопроекту, депутат фракції ВО “Свобода” Андрій Іллєнко, – До такого ж рівня алкоголю доведуть 800 грам вина або ж чотири бокала пива. Саме після такої кількості алкоголю людину юридично можна вважати п’яною. А значить, пити їй уже не треба.” Іллєнко також наголосив, що такий закон нарешті повинен “перемогти зеленого змія, що зсередини роз’їдає Українську націю“. Згідно законопроекту, заборона на продаж алкоголю нетверезим людям не поширюватиметься на заклади відпочинку – ресторани, бари, нічні клуби. Не підтримала закон лише фракція комуністів. На їх думку, максимально допустима кількість алкоголю в крові у 0,8 проміле невиправдано занижена. На думку Адама Мартинюка,  “це повинно бути хоча б 1,6-2 проміле“. Натомість Міністр охорони здоров’я Раїса Богатирьова цілком підтримує введення нового антиалкогольного закону. У разі набрання чинності, громадяни відчують закон на собі вже з 1 січня 2014 року – саме з цього дня усі точки продажу алкогольних виборів повинні бути обладнані спеціальними трубками для вимірювання алкоголю в крові. 
  Міністерство освіти і науки України вкладе гроші у перший український порнофільм. За повідомленням прес-служби МОН, зйомки стрічки повинні закінчитися вже до наступного навчального року. “Ми маємо зробити все можливе, щоб повернути увагу молодого покоління до класичної української літератури, – розповідає міністр освіти і науки Дмитро Табачник, – Останніми роками школярі не мають бажання вивчати програмні твори, тому їх треба заохочувати робити це будь-якими методами. Я вже домовився з новою харківською порно-студією про екранізацію “Кайдашевої сім’ї” Івана Нечуя-Левицького, найбільш непопулярного твору в наших учнів. Ця повість має всього лише шість героїв, а майже всі дії відбуваються на одному місці, що зробить процес зйомок недорогим. Проблематика твору актуальна і донині, а двосерійний порнофільм якнайкраще донесе її до молодого покоління українців.” Як стало відомо, сюжет повісті залишиться незмінним. Крім того, на екрані постійно будуть з’являтися субтитри скороченого змісту твору. Експерти вже передбачують різке падіння на ринку фіктивних медичних довідок для 9-го класу. Повідомляється також, що цей фільм вже викликав зацікавлення класичною українською літературою в США та Німеччині. Нагадаємо, раніше повідомлялось, що Камасутра увійде до шкільної програми з світової літератури. Льоша Тайванчик спеціально для 
  Президент України Віктор Янукович заявив про свій намір діставатись місця роботи, пересуваючись на велосипеді. Про це повідомляє сайт Федерації велоспорту України з посиланням на прес-службу президента. “Беручи приклад з європейських політиків, я вирішив їздити на роботу на велосипеді, – пояснює Янукович. – Саме велосипедом користується велика частина європейських політиків. І оскільки Україна намагається бути якнайближчою до поглядів Європи, я прийняв таке рішення.” Також стало відомо, що зі своєї резиденції в Межигір’ї Янукович вертольотом діставатиметься до Центру адміністративно-ділової авіації (триповерхова споруда з вертолітним майданчиком на Парковій алеї у Києві), а вже там пересідатиме на двоколісний транспорт, на якому і їхатиме до місця своєї роботи – Адміністрації Президента, що на вул. Банковій. “Коли ми дізналися про президента на велосипеді, ми дуже зраділи, – зрадів Голова Асоціації велосипедистів Києва Василь Ровер, – Адже це означає, що незабаром у Києві з’явиться ще одна велодоріжка!” “Якщо він буде їздити в шоломі, в нього може прим’ятись зачіска!” – прокоментувала інформацію народний депутат від Партії регіонів Таїсія Повалій. Відомо також, що велосипед, яким пересуватиметься Віктор Янукович на роботу, буде жовтого кольору. Нагадаємо, раніше на відкритті пологового будинку Янукович перерізав пуповину. Юлія Толстих спеціально для 
  Директор Київського зоопарку Олексій Ведмедів, до річниці визволення столиці від німецько-фашистських загарбників, з патріотичних міркувань розфарбував зебру в кольори георгіївської стрічки. Про це повідомляє газета “Хрещатик” з посиланням на власні джерела у Київському зоопарку. Тепер жеребець Адольф не біло-чорного, а жовтогарячо-чорного кольору, через що з ним відмовляється паруватися кобилка Аліса. Захисники тварин з “Національної ліги захисту прав парнокопитних” уже звернулися до Прокуратури міста Києва з вимогою відкрити кримінальне провадження проти директора зоопарку за фактом знущання над твариною. Натомість заступник директора з навчальної частини Євген Слонюк запевняє, що помаранчева фарба дуже швидко змиється і природний колір тварини невдовзі відновиться. На запитання журналістів щодо розфарбованої зебри, директор зоопарку Ведмедів запевняє, що він би сам ніколи не додумався до такого: розпорядження пофарбувати тварину надійшло йому з КМДА, особисто від Олександра Попова, який нібито попросив у зоопарку позичити коня для театралізованого параду на Хрещатику 6 листопада. Отримати коментарі в голови КМДА не видається за можливе, оскільки після питання про пофарбованого жеребця зебри в установі кидають слухавку. Раніше повідомлялось, що Миколаївський зоопарк не хоче купувати слона. Георгій Лента-за-лентою спеціально для 
  У Верховній Раді зареєстровано проект закону “Про зміну обліку календарних місяців та їхню тривалість”. Депутати планують розглянути закон про введення додаткового календарного місяця до 12-ти вже існуючих. Закон передбачає, що теперішній місяць «листопад» розпадеться на два – «листопад 1» та «листопад 2» – а між ними з’явиться новий місяць, тривалість якого поки невідома. “Насправді такий закон не є новим, – розповідає голова Комітету Верховної Ради України з питань європейської інтеграції Григорій Немиря, – Його таємно розробили під час будівництва НСК «Олімпійский» в 2011 році, на випадок, якщо наша країна не встигне завершити підготовку інфраструктури до початку Євро-2012. Ідея була в наступному: у випадку, якщо УЄФА офіційно заявить стурбованість щодо темпів та строків будівництв, ми у відповідь надішлемо їм календар, у якому зазначено, що до відкриття футбольних об’єктів залишається рівно місяць (без зазначення кількості днів), а початок турніру відбудеться, як і було заплановано, на 8 червня. Але тоді такий план не знадобився.” На думку Немирі, сьогодні такий законопроект знову стає актуальним, оскільки Україна може не встигнути виконати вимоги для підписання угоди про асоціацію з Євросоюзом. “Представники Європарламенту неодноразово нагадували нам, що все має бути зроблено до 18 листопада – дати голосування по рішенню про асоціацію, але вони не уточнювали, скільки часу повинно до цього пройти, і ми хочемо скористатися цією юридичною неточністю. Фактично ми самі визначимо, коли настане 18 листопада…” – резюмує депутат. Від помічників народних депутатів та колишніх працівників паркінгу Верховної Ради стало відомо, що найбільші суперечки точаться навколо назви нового місяця. В боротьбі за право його назвати наразі лідирує народний депутат та екс-боксер Віталій Кличко. Нагадаємо, раніше у зв’язку з євроінтеграційними процесами в Україні, Віктору Януковичу найняли логопеда. Денис Перший спеціально для 
  Кандидат у народні депутати по 223-му мажоритарному окрузі, м. Київ, Тетяна Монтян оприлюднила свою передвиборчу програму. Головним слоганом стала фраза: «Я поверну народу мат!». Як стверджує сама пані Монтян, їй набридли постійні зауваження з приводу того, що вона не вміє культурно спілкуватись і мат – не є нормою для освіченої людини. «Я поставила собі за мету довести всім, що цензура на матюки – це порушення прав людини. Мені глибоко **** на всіх *****, які вирішили, що мат це некультурно. Ваші ***** ***** ***** виглядають набагато гірше», – зазначила Тетяна Монтян. Кандидат у депутати стверджує, що одразу після того, як її оберуть депутатом, вона подасть проект закону, згідно з яким мат буде вважатись нормою в Україні. «Всі наступні видання “Букваря” повинні містити слова, які сьогодні піддаються цензурі. Тільки так ми зможемо виховати вільну країну», – додала Монтян. Наразі невідомо, чи погодиться київська влада розміщувати агітаційні передвиборчі білборди Тетяни Монтян з матюками. Нагадаємо, вибори в 223-му окрузі (як і ще у 4-х округах в Україні) визнали недійсними. 16 жовтня стартувала виборча компанія по довиборам у Верховну Раду в мажоритарних округах № 94, 132, 194, 197 та 223. Вибори відбудуться 15 грудня. Остап Говда спеціально для 
  Президент України Віктор Янукович буде займатись із логопедом. Про це повідомляє прес-служба президента з посиланням на його сторінку в Facebook. “Я регулярно займаюсь спортом, багато читаю, беру уроки вокалу, танцюю. Я постійно розвиваюсь! Якщо я зупиню свій розвиток – стане і вся країна. А цього ніяк не можна допустити!” – прокоментував своє рішення Віктор Янукович. Працювати з Віктором Федоровичем буде Ірина Коваль, голова харківського Центру розвитку та корекції мовлення «Лаліо». Проте з надійного джерела, близького до Януковича, стало відомо, що таке рішення президента було викликано не лише бажанням до саморозвитку. “Розумієте, у зв’язку з євроінтеграційними процесами в Україні, Віктору Федоровичу доведеться часто говорити такі слова та вислови як: «імплементація», «інституціоналізація», «структурна трансформація», «формування комплексної регіональної моделі» і т. п. Цей факт викликав хвилювання у деяких членів верхівки держави. Тому вони вирішили влаштувати президентові такий подарунок“, – розповіло джерело. На жаль, особи доброзичливців залишились невідомими. Нагадаємо, логопед – це корекційний педагог, який займається усуненням мовних порушень у дітей та дорослих. До завдань логопеда входять розширення та збагачення словникового запасу людей, розвиток зв’язного мовлення та навчання грамоті. Роман Краснопільский спеціально для 
  Усі скарги від громадян України до президента можуть стати платними. Ініціативна група працівників Адміністрації Президента України «Від скарг – до грошей» розробила проект введення платні за розгляд президентом скарг від населення. Ініціативна група хоче запропонувати Міністерству доходів та зборів разом з Державною податковою інспекцією розробити прейскурант на розгляд скарг від населення, які надходять до президента. Запропонована вартість – 19 гривень 87 копійок за одне звернення. Як пояснила лідер «Від скарг – до грошей», Ольга Безсоромна, ініціатива є на часі, оскільки з кожним роком кількість скарг від українців збільшується. «Лише уявіть, – схвильовано каже Ольга Безсоромна, – за останні 10 років до Адміністрації Президента надійшло близько 90 мільйонів скарг та запитів. Тобто, за статистикою, кожен з нас з вами поскаржився президентові вже два рази. Але ми віримо в те, що в майбутньому кількість причин для скарг буде тільки зростати.» Наостанок Ольга Безсоромна додала, що вартість скарги на введення плати за подання скарги буде коштувати вдвічі більше за звичайні. Денис Перший спеціально для 
  Екс-ректор-утікач Петро Мельник вважає, що закон про лікування в’язнів за кордоном необхідний Україні. На його думку, без такого закону Україну не приймуть до Європейського Союзу. Про це Мельник розповів у ексклюзивному коментарі по “Скайпу”. “Це справді європейський і цивілізований спосіб виїхати з України. Ви навіть не уявляєте, як важко це зробити з гіпертонічним кризом, – бідкається Мельник, – Ви ж розумієте, що можна виїхати і без такого закону – але тоді доведеться давати хабарі куди треба: суддям, міліції та прикордонникам. А хіба це по-європейськи? Без гуманного закону про лікування в’язнів за кордоном нашу країну ніколи не приймуть до ЄС.” Петро Мельник висловив сподівання, що незабаром такий закон буде прийнятий у Верховній Раді в будь-якому з трьох варіантів. Інакше йому самому доведеться написати законопроект і передати факсом до апарату ВРУ, пригрозив екс-ректор Податкової академії. Василь Івасишин спеціально для 
  У вівторок депутат від опозиції Олександр Турчинов у перерві заблокував двері в кулуарах українського парламенту. На цей вчинок його підштовхнули журналісти, які вимагали коментар з приводу законодавчого підґрунтя звільнення Юлії Тимошенко. “Поки ми не почуємо про припинення політичних репресій, всі ці штучні закони мають на меті тільки одне завдання. Затягнути час і не випустити Юлію Тимошенко з в’язниці“, – сказав депутат журналістам, блокуючи двері. Блокування відбулося під час перерви і тривало близько п’яти хвилин. Через це кілька народних депутатів не змогли потрапити до їдальні. Слід зазначити, що популярні спікери від опозиції вже не вперше блокують двері кулуарів чи сесійної зали. Зазвичай, цьому передує пробіг кулуарами у супроводі парламентських кореспондентів. Христина Александровська спеціально для 
  Під час робочої поїздки до Донецька 17 жовтня президент України скрасив своєю присутністю ряд урочистих заходів. Зокрема, на відкритті нового корпусу пологового будинку Віктор Янукович перерізав пуповину у новонародженого малюка. “Донецькі діти – це майбутнє України“, – зазначив Янукович під час процедури. “Це така велика честь для нас, – коментує подію породілля Ольга, – Сам президент дав дорогу у світ моєму хлопчику. Я його тепер Віктором назву, на честь Віктора Федоровича, і на згадку про такий славний початок життя.” Окрім того, президент побував на відкритті громадського туалету в центральній частині Донецька. Віктор Янукович виголосив невелику промову про необхідність встановлення вбиралень у великих містах, і урочисто першим справив малу нужду в пісуар. Також, за інформацією прес-служби президента, Віктор Янукович впродовж дня кілька разів усміхнувся випадковим перехожим. Як стверджують місцеві журналісти, робочий візит президента до Донецька не обійшовся і без конфузів. Так, під час відкриття нового магазину одягу, Віктор Янукович випадково поздоровався з манекеном. 
  Віктор Янукович готовий видати екс-прем’єру Юлії Тимошенко дозвіл на отримання лікування за кордоном – зокрема, в Росії. Таку відповідь оприлюднила прес-служба президента у відповідь на ультиматум наглядачів Європейського парламенту, який закликає Януковича відпустити Тимошенко за кордон. “16 жовтня наглядачі Європейського парламенту оприлюднили текст послання, який вони направили президенту України Віктору Януковичу. Пет Кокс і Олександр Квасневський вимагають відпустити Юлію Тимошенко на лікування, шляхом помилування її. Розуміючи, що від цього рішення залежить факт підписання угоди про асоціацію з ЄС, президент готовий відпустити Тимошенко на лікування до Росії“, – заявила прес-секретар президента України Дарія Чепак. Коли саме відповідне рішення буде підписано – сьогодні чи завтра – прес-секретар не уточнила. “Вже найближчим часом Юлія Тимошенко відправиться на лікування до московської лікарні при слідчому ізоляторі “Матроська тишина”. Там найкращі лікарі Росії негайно візьмуться за лікування екс-прем’єра“, – зазначила Чепак. Прес-секретар також наголосила, що на думку президента таке компромісне рішення позитивно вплине як на підписання угоди про асоціацію з Євросоюзом, так і на відносини України з Росією. 
  14 жовтня у Києві бійці загону «Беркут» влаштували акцію-вибачення перед випадковими жертвами своєї роботи. Зокрема, “беркутівці” влаштували сюрприз і з’явились із квітами в руках у Парку Шевченка,  звідки почався марш “свободівців” на честь 71-річчя Української повстанської армії. Одним із поштовхів до вибачення став нещодавній інцидент під Київрадою, коли один з “беркутівців” ударив в обличчя народного депутата від «Свободи» Едуарда Леонова. “Інколи громадськість обурюється на дії наших бійців, – розповідає прес-секретар спецпідрозділу «Беркут» В’ячеслав Птаха, – Так, ми визнаємо, що трапляються прикрі помилки. Самі знаєте прислів’я: “Ліс рубають – тріски летять”. Безумовно, і від наших дій, попри найкращі наміри, інколи страждають невинні люди. Саме з метою показати, що нам прикро за такі поодинокі помилки, ми влаштували цю акцію.“ В рамках акції бійці «Беркуту» піднесли квіти учасникам маршу. “Свободівці” вибачення прийняли і відповіли взаємністю – із подарованих квітів вони хутко сплели вінок і попросили офіцерський склад загону «Беркут» “піднести його Віктору Федоровичу“. Роман Краснопільський спеціально для 
  Учора в другій половині дня у будинку Парламенту зникло світло. Через це частина пленарного засідання Верховної Ради України була зірвана. Після безрезультатного 45-хвилинного очікування на відновлення постачання електроенергії, Спікер Володимир Рибак розпустив депутатів, повідомляє прес-служба “Київобленерго”. Спікер також наголосив, що невідпрацьовану частину пленарного засідання все ж потрібно буде відпрацювати. Можливо, депутатам доведеться вийти на роботу в цю суботу. “Хоча вдень, коли відбуваються засідання депутатів Верховної Ради, світить сонце, парламент не може повноцінно працювати без електронного табло і системи “Рада”, – розповідає депутат Олесь Доній, – Тому робота Верховної Ради була паралізована. Що цікаво, збій в електромережі відбувся саме в той час, коли ми почали приймати ряд важливих євроінтеграційних законів, необхідних для підписання асоціації з Євросоюзом.” Депутат також натякнув, що підписання цих законів не вигідні лише одній політичній силі – Комуністичній Партії України, яка відкрито виступає проти угоди про асоціацію між Україною і ЄС. “До того ж, комуністи перші покинули залу Верховної Ради, коли Рибак тільки оголосив про передчасне закінчення пленарного засідання. Це виглядало так, ніби вони завчасно були попереджені, що світло так і не увімкнуть“, – додає Доній. 
  На сьогодні заплановано робочу поїздку президента України Віктора Януковича на Кіровоградщину. Гарант має відвідати міста Світловодськ та Кіровоград. У зв’язку з цим, рішенням Кіровоградської Обласної Державної Адміністрації, місто обласного підпорядкування Олександрію було екстрено перейменовано у Світловодськ. Сам Світловодськ тимчасово стерто з адміністративної карти України, пишуть “Новини Кіровоградщини”. Як пояснили в Кіровоградській ОДА, візит президента до Світловодська став для них настільки великою несподіванкою, що одним підмітанням вулиць і асфальтуванням доріг проблему вирішити було неможливо. «Саме тому ми й перейменували міста, адже в Олександрії дороги відремонтовані ще минулого року, спеціально до приїзду прем’єра Азарова, та й населення вже навчене усміхатися представникам влади», – пояснив кум вахтера ОДА Сергій Ляпін. Адміністрація Кіровоградської облдержадміністрації закликає усіх власників GPS-навігаторів тимчасово оновити свої карти на офіційному сайті ОДА. Володимир Кондрашов спеціально для 
  З ініціативи народного депутата України від партії «Свобода» Юрія Михальчишина, у Львові заборонили веселку. Таке рішення ухвалили на сесії Львівської міської ради. «Ні для кого не є секретом, що веселка — офіційний символ сексуальних меншин. Тому, аби убезпечити галицьку молодь від пропаганди гомосексуалізму та інших збочень, я вирішив запропонувати колегам заборонити веселку», — розповів Юрій Михальчишин. За його словами, він вже зв’язувався з Обласним управлінням МНС щодо цього питання. «Я говорив з мнс-никами, вони готові розганяти хмари, якщо буде щонайменша загроза утворення веселки», — додав нардеп. Щодо фінансової сторони питання, то у партії кажуть, що збиратимуть гроші на спеціальні таці у церквах та під час всенародних віче, присвячених Степану Бандері. Також депутат хоче зробити логотип Львова монохромним. «Якийсь він п***рський», — підсумував Михальчишин. Костя Бєглов спеціально для 
  Зранку по дорозі від службової машини до входу у будівлю Верховної Ради замерз голова парламенту Володимир Рибак. Про це повідомляє прес-служба Верховної Ради України.  “Ну і холодно! Бррррр“, – сказав Рибак випадковому перехожому депутату. “Осінь…“, – відповів випадковий перехожий депутат. Відомо, що Рибак минав відстань від машини до будівлі парламенту при температурі 7 градусів за Цельсієм. Також відомо, що спікер Верховної Ради у цей час був без верхнього одягу- в одному лише піджаку. Нагадаємо, в Україну йдуть люті морози. 
  Зранку 20 вересня двоє депутатів Партії Регіонів намагались непомітно пронести до сесійної зали Верховної Ради фотоапарат Canon EOS 5D Mark III. За інформацією лідера фракції “УДАР” Віталія Кличка, який це помітив і миттєво відібрав фотокамеру, “регіонали” хотіли затіяти провокацію, направлену проти фото-журналістів, зімітувавши падіння приладу з ложі преси. Про це Віталій Кличко повідомляє на власній сторінці у Facebook. “Ви пам’ятаєте, як Єфремов [лідер фракції Партії Регіонів – ред.] переживав, щоб у журналістів, які виглядають з ложі преси, раптом не повипадали фотоапарати з рук і не попадали на голови “регіоналам”, – пише лідер УДАРу, – Бо тоді доведеться комусь за це нести кримінальну відповідальність. А все тому, що журналісти сидять прямісінько над тією частиною сесійної зали, де сидять депутати Партії регіонів, і знімають кожен факт їх “кнопкодавства”. Так от, сьогодні я побачив Олександра Єфремова та ще якогось “регіонала”, які проносили щось до сесійної зали. Єфремов ховав щось темне під піджаком, а той інший його прикривав – щоб ніхто не помітив.” За словами Кличка, по очах змовників він відразу побачив, що готується якась провокація, і відібрав у них пакунок за допомогою сили. “У чорному кульку був фотоапарат Canon EOS 5D Mark III, напіврозбитий – ніби падав з декількаметрової висоти. На шлейці до фотоапарата була наклеєна наліпка із написом “Влад Содель”. Очевидно, ім’я якогось фотографа. Крім того в кульку був кетчуп – думаю, для імітації депутатської крові“, – пише брат Володимира Кличка. За задумом “регіоналів”, все мало виглядати так, ніби фотоапарат впав із ложі преси прямісінько на голову котрогось із депутатів, вважає Кличко. “Таким чином Партія Регіонів мало би право вимагати певних мір щодо журналістів. Як добре, що цьому вдалось запобігти“, – резюмує “ударівець”. Наразі ні Влад Содель, ні Олександр Єфремов, ні ще якийсь депутат не прокоментували ситуацію. Нагадаємо, раніше на численні прохання парламентарів ложу преси у Верховній Раді планували заґратувати та засклити. 
  В українському парламенті назріває страйк. Справа в тому, що народні депутати вже три місяці не отримують заробітної платні, повідомляє “Голос України”. “Через ухвалений самими парламентарями бюджет на 2013 рік, грошей на утримання депутатів уже просто не залишилося“, – пояснюють у бухгалтерії Верховної Ради. Самі ж депутати свою провину не визнають і перекладають відповідальність на шахтарів. “Вони мало працюють“, – заявив один із депутатів Артем Пшеничка. Повідомляється, що найближчим часом депутати збираються пікетувати одну із вугільних шахт на Донеччині з вимогою працювати краще і давати більше вугілля, яке можна продати. Гриміти мандатами під стволом шахти уже погодилися комуністи та більшість позафракційних депутатів. Наразі від голодної смерті депутатів рятує лише хабарництво. Володимир Кондрашов спеціально для 
  Під час чергового засідання Верховної Ради спікер Володимир Рибак непомітно виплюнув жуйку в ліву руку і приклеїв її під столом президії. Цей момент зняв на фото фотограф Влад Содель. Факт знаходження жуйки під столом президії Верховної Ради підтвердила прибиральниця, яка просила не називати свого імені. “Ті депутати, вони гірші за дітей! – обурюється вона, – Жуйки щодня доводиться віддирати з під їх столів. Це тільки зовні сесійна зала Верховної Ради виглядає так солідно, а хай би журналісти показали, що відбувається під столами! Жуйки, наклейки, записки, паперові літачки… Чого там тільки немає!” За інформацією прибиральниці, Голова Верховної Ради приклеїв під столом швидше за все жуйку торгової марки “Eclipse. Вишенька”. Володимир Рибак наразі ніяк не прокоментував ситуацію. 
  Віктор Янукович розмістив у своєму мікроблозі в сервісі Twitter власне фото на фоні плакату президента Російської Федерації Володимира Путіна. Український президент, скопіювавши позу Путіна, підписав фото: “Намагаюсь досягнути вашого рівня з 56 років“. Натомість російський президент у відповідь не зробив нічого. “Згідно логіки і канонів дипломатії, Путін повинен був у відповідь сфотографуватись на фоні плакату з Януковичем і відписати щось улесливе. Наприклад, що він намагається досягнути такого ж зросту з 56 років, або хоча б просто “дякую!”. Натомість Путін нічого не відповів. Швидше за все, це через торговельний конфлікт з Росією“, – вважає політолог Вадим Карасьов. Нагадаємо, голлівудський актор і екс-губернатор Каліфорнії Арнольд Шварценеггер сфотографувався на фоні плакату Володимира Кличка після того, як український боксер виклав у Твіттер своє фото на фоні легендарного культуриста. 
  8 вересня близько 21:30 Віктору Януковичу був нанесений укус комара. Про це повідомляє прес-служба Президента України. Внаслідок укусу було вбито комара. За інформацією прес-служби, під час вечірньої прогулянки Янукович відчув різкий свербіж в районі лівого передпліччя. За допомогою інстинктивного удару правої долоні, Президентом було вбито комаху. Як комару вдалось прокусити рукав піджака наразі невідомо. Відомо також, що кусала самиця комара. За інформацією прес-служби, місце укусу свербіло цілий вечір. Нагадаємо, раніше Кабінет Міністрів виділив 29,9 млн гривень на боротьбу з комарами. 
  На численні прохання народних депутатів, а також з міркувань безпеки самих журналістів ложу для преси планується заґратувати і засклити. Про це повідомив з трибуни Верховної Ради спікер Володимир Рибак. За його словами, турбота про відвідувачів Ради завжди стояла на першому місці. А тому, передбачаючи затяжні баталії при голосуванні за євроінтеграційні законопроекти, журналістів вирішили убезпечити від потрапляння в ложу різних метальних предметів – черевиків з Колесніченка, мобільних телефонів “Верту”, масивних золотих годинників та інших аксесуарів, які надто легко можуть потрапити в дорогі телеоб’єктиви фотокорів й пошкодити їх. Володимир Рибак також спростував інформацію, поширену в кулуарах, ніби ложа преси буде ще й звукоізольованою від сесійної зали. “Хто вигадав таку дурницю? Ложа преси не може бути ізольованою від сесійної зали повністю. Обов’язково засідання транслюватиметься через внутрішні динаміки. Щоправда, журналісти почують тільки тих нардепів, у яких працюватимуть мікрофони“, – уточнив спікер. Василь Івасишин спеціально для 
  Депутати Кіровоградської міської ради ухвалили рішення преміювати депутатів Кіровоградської міської ради премією. Про це повідомив начальник управління тавтології та взаємодії з корупцією Василь Васильєв. “Депутати міськради цього року плідно попрацювали, – говорить Василь Васильович, – Зокрема, ухвалено ряд рішень щодо діяльності комітетів міськради, регламенту прийняття рішень, закуплено канцелярських товарів для бухгалтерії.” Як пояснив чиновник, депутати неодноразово “скидалися” на подарунки в честь іменин не тільки самих депутатів, але й працівників апарату міськради: “До того ж, у нас існує традиція «виставляти» за дні народження, що також б’є по кишені рядового депутата. Саме тому ми вирішили виписати премії усім, хто хоч раз з’являвся на сесію.” Розмір премії наразі невідомий. Володимир Кондрашов спеціально для 
  У Верховній Раді України зареєстровано законопроект, який зобов’язуватиме чиновників лисіти. Ініціатори закону стверджують, що чиновники з волоссям ганьблять імідж держави на міжнародному рівні. “Здавна лисина вважалася ознакою розуму чиновника, – пояснює один із авторів законопроекту Арсеній Яценюк. – Більшість відомих політичних діячів сучасності були лисими – Ганді, Ленін… І навіть Петро Перший носив перуку!” Відомо, що законопроект торкнеться і виборчого права: відтепер, щоб стати кандидатом у мери міста чи депутати райради, необхідно буде подати довідку від лікаря, у якій зазначено, що кандидат позбувся не менше як двох третин волосяного покриву голови. “На волохаті груди та інші частини тіла дія закону розповсюджуватися не буде.” – зазначив Арсеній Яценюк. Володимир Кондрашов спеціально для 
  Сьогодні на дорозі з Межигір’я до Києва кортеж українського президента був зупинений їжаками. Групу зловмисників одразу ж було затримано підрозділом Державної служби охорони і в кайданках доправлено до звіринця. Після допиту було з’ясовано, що їжаки перебували на території президентської резиденції нелегально і потребують депортації до сусідньої Білорусі, звідки вони втекли від політичних переслідувань. Відомі правозахисники одразу ж провели пікет під стінами Адміністрації Президента з вимогами звільнити їх, нагодувати, надати їм захист і політичний притулок. Справедливі вимоги протестуючих підтримала і уповноважений Верховної Ради України з прав людини Валерія Лутковська. За рішенням самого Віктора Януковича, їжакам був наданий притулок на території Межигір’я, однак заборонено виходити на проїжджу частину, псувати дорожнє покриття та створювати загрозу для учасників дорожнього руху. Також на правопорушників було складено протокол про правопорушення та накладено штраф у розмірі 10 неоподаткованих мінімумів доходів їжаків. Костянтин Черняк спеціально для 
  У прес-релізі телеканалу HBO оголошується про початок трансляції у наступному сезоні нового реаліті-шоу. Продюсери наголошують, що це буде наймасштабніший проект в історії телебачення. Хоча країну, в якій відбувалися зйомки, не вказано, у трейлері можна знайти доволі прозорі натяки. «22 роки тому ми вирішили зробити те, що ніхто досі не робив, – оповідається у трейлері, – ми вирішили зняти політичне реаліті-шоу. Ми створили неймовірний сценарій, підібрали надзвичайних акторів. Ми обрали одну країну. І непомітно, рік за роком знімали нові і нові серії. Багато серій. Тепер настав час все це показати вам! Ви побачите політичні суперечки і кримінальні війни, жахливі вбивства і нестерпні зради. Ви станете свідками зародження і згасання справжньої революції. Майже справжньої. Ви переконаєтеся, що будь-хто може стати керівником держави. Ми створили найсмішніший парламент у світі, кількох президентів та багато урядів. Майже 50 мільйонів учасників шоу – такого на телебаченні ще не було!» “Це все пояснює, – коротко прокоментував новину Арсеній Яценюк, – Це все пояснює…” Нагадаємо, 24 серпня святкуватиметься 22-а річниця Незалежності України. Олег Суховірський спеціально для 
  21 серпня близько 9:00 у одному із київських салонів Президент України Віктор Янукович зробив пірсинг. Про це повідомляє прес-служба Президента. Як зазначили у прес-службі, процес проколювання пупка Віктора Федоровича відбувся згідно з планом, без форс-мажорів та надмірної кровотечі. За словами спеціалістів, заживатиме проколена ділянка на пупку Януковича від 2 до 7 місяців. Також повідомляється, що раніше у президента були татуювання на спині. Нагадаємо, пірсинг — це вид боді-арту, що зазвичай полягає у проколюванні ділянок тіла з метою фіксації прикрас та/або інших елементів у каналах, що утворилися. 
  У партійному виданні ВО «Свобода» опубліковано оголошення про кастинг на посаду члена партії єврейської національності. Поки що йдеться лише про одну вакансію. Але за інформацією джерел у центральному політбюро ВО «Свобода», в разі вдалого експерименту штатний розпис партії буде змінено. «Внаслідок певних подій, у нашої партії з’явилося деяке антисемітське реноме, – обґрунтовує рішення партії Олег Тягнибок, – Нам стало важко взаємодіяти з європейськими політиками. Тому для покращення нашого іміджу ми вирішили ввести штатну посаду члена партії єврейської національності. Для того, щоб обійняти цю посаду, претендент повинен виконати три умови: мати єврейське коріння по материнській лінії, мати яскраве єврейське прізвище та до безтями любити Україну». Як відомо, раніше представники ВО «Свобода» називали людей єврейської національності іншим терміном. Олег Суховірський спеціально для 
  Президента України Віктора Януковича висунули на здобуття Нобелівської премії миру. Лист із відповідною пропозицією спрямував до норвезького Нобелівського комітету професор соціології з Донецька Володимир Невіглас, пишуть “Новости Донбасса” із посиланням на шведську газету “V?sterbottens-Kuriren”. За словами професора, Нобелівський комітет повинен оцінити ряд милосердних вчинків Януковича, серед яких лояльне ставлення до попередників, помилування екс-міністра внутрішніх справ Юрія Луценка і можливе помилування екс-прем’єр-міністра Юлії Тимошенко. Учений пропонує номінувати Януковича за “зміцнення іміджу української міліції, значне покращення умов ведення бізнесу та свободи слова в Україні“. На переконання Володимира Невігласа, вольові дії Януковича допомогли зробити світ “трохи кращим і безпечнішим”. Цього року Янукович, швидше за все, уже не встигне отримати Нобелівську премію, бо кандидатури лауреатів мали бути подані не пізніше 1 лютого, до серпня вже формується “короткий список” номінантів, а переможців назвуть у грудні. Але заявка Невігласа може бути врахована у майбутньому. 
  За словами українського політичного діяча та екс-депутата Верховної Ради України Тараса Чорновола, про нього забули. Про це повідомляє інтернет-видання “Публічні люди” з посиланням на відеоролик “5 каналу”. “Про мене всі забули“, – заявив Тарас Чорновіл. “Перепрошую, а можна уточнити, як вас звати?” – перепитав журналіст у відео. Нагадаємо, Тарас Чорновіл на виборах 2012 року не пройшов до Верховної Ради VII скликання. 
  Близько 300 людей, які відбувають покарання у Качанівській жіночій виправній колонії № 54, що у Харкові, оголосили безстрокове об’їдання, вимагаючи скоротити терміни покарання, а також зробити в їхніх камерах належні умови перебування. Про це повідомляється на сайті Державної пенітенціарної служби України. За словами представника ДПтС України Миколи Івановича Вертухаєва, інцидент стався через те, що ув’язнені побачили на фотографіях в інтернеті Юлію Тимошенко “страшенно схудлою і без коси”. “Хтось передав маляву [тюремна пошта – ред.] та фотографії Юлії Володимирівни смотрящій зони [головний бандит колонії – ред.] Карасьовій, яка обурилася, розмножила фотографії на власному ксероксі, та розіслала по всіх камерах, – розповів Вертухаєв. – Більше за все зеків [в’язнів – ред.] обурили фото з вмістом холодильника, де повно їжі.” Відомо, що після перегляду фотографій в колонії почався справжній бунт. Ув’язнені почали з’їдати всі свої запаси. Крім того, на подив начальника виправної колонії Івана Анатолійовича Петрушкіна, вони вперше не відмовились від тюремної їжі, а навіть вимагали добавки. “Не лишилась у стороні і Тимошенко. Дізнавшись про страйк, її соратники привезли в колонію 8 ящиків свинячої рульки, 140 банок згущеного молока та три палети круасанів з вишнею, – повідомив Петрушкін, – Люди об’їдаються вже третій день поспіль. Багатьом дуже погано: паморочиться голова та болить живіт. Дехто просто блює.” Крім того, арештантів підтримала корпорація “Форте”, та доставила в колонію 500 пачок “Мезим Форте 10000”. Станом на сьогодні керівництво колонії шукає компроміс, аби припинити об’їдання. Ярослав Підлий спеціально для 
  У «Віснику державних закупівель» оголошено тендер на закупівлю 450 окулярів доповненої реальності Google Glass для забезпечення діяльності народних депутатів Верховної Ради сьомого скликання. Останнім часом почастішали випадки фіксації фоторепортерами фрагментів приватного листування депутатів, шокуючих коментарів на полях проектів державних документів тощо. Ініціатори закупівлі новітніх пристроїв вважають, що це унеможливить подібні скандали, оскільки усе відображатиметься лише перед очима користувача абсолютно приватно. «Коли я йшов у народні депутати, то, звичайно, сподівався на отримання останніх модних девайсів, але моя мрія не простягалася далі за iPad чи Xbox, – захоплено оповідає один з наймолодших депутатів Борис Баранець, – а тут Google Glass! Я в захваті, воно було варто цього.» «Це значно підвищить рівень законотворчості депутатів, – пояснює голова фракції Партії Регіонів Олександр Єфремов, – проекти законів будуть одразу перед очима, не потрібно буде витрачати кошти на їхню роздруківку. Та й Михайла Чечетова це розвантажить. Він людина немолода, йому важко постійно махати рукою. Тепер ми зможемо надсилати сигнал про голосування безпосередньо депутатам». «Я намагаюся слідкувати за останніми новинками у сфері технологій. От собі твіттер завів, – провадить Олег Ляшко, – але цих окулярів я трохи побоююсь. По-перше, вони можуть використовуватися як засіб зомбування депутатів, а, по-друге, мої джерела стверджують, що в систему буде інтегровано спеціальний фільтр «Покращення», він, скажімо так, редагуватиме реальність, виправляючи окремі недоліки. Наприклад, в режимі реального часу ретушуватиме ями на дорогах, змінюватиме фінансові показники бюджету тощо. Відповідно депутати житимуть у віртуальному, «покращеному» світі і зовсім не розумітимуть потреб простої людини». Нагадаємо, що депутатам минулого скликання були подаровані MacBook Air. Олег Суховірський спеціально для 
  Державний гімн України “Ще не вмерла Україна” отримає офіційний переклад російською. Таку ініціативу оприлюднено у «Віснику російськомовних українських націоналістів». За твердженням організаторів ініціативи, переклад національного гімну російською значно спростить розуміння його слів у східних регіонах країни. “Цим ми аж ніяк не порушуємо Конституцію, оскільки там сказано, що “Державний Гімн України – національний гімн на музику М. Вербицького із словами, затвердженими законом”, а в Україні практично усі слова уже затверджено законом, тому, якщо вони будуть російською – не біда“, – заявляє громадський активіст Російськомовних Українських Націоналістів Іван Ванко. Ініціативу вже підтримав ряд облдержадміністрацій східних регіонів України. Вони згодні використовувати російськомовний варіант на офіційних заходах. До того ж, на думку чиновників, після вступу в Митний союз варіант гімну російською буде просто необхідним. 
  За повідомленням прес-служби Президента України, під час відкриття третьої сесії Верховної Ради України сьомого скликання, яке відбудеться 3 вересня 2013 року, перед депутатами виступить голограма Віктора Януковича. Президент України час від часу має виступати із посланням перед депутатами Верховної Ради в будівлі парламенту. Але напруження політично боротьби, взаємні звинувачення та ненависть суттєво ускладнюють таке спілкування. Саме тому виникла ідея використати досягнення сучасних технологій для вирішення цієї проблеми. «Це серйозний крок уперед, – радіє Голова Державного агентства з інвестицій та управління національними проектами України Владислав Каськів, – ми продовжуємо розвиток національних проектів і така подія лише підтверджує наш рух в бік електронного уряду. З часом ми навіть зможемо оцифрувати Миколу Азарова». «Ви знаєте, політика стає все більш віртуальною, – бідкається народний депутат Олесь Доній, – раніше президент звертався до депутатів у відеозаписі, а тепер прийшла черга голограми». Як відомо, за роки свого президентства Віктор Янукович з’явився у Верховній Раді лише під час інавгурації. Але після відомого інциденту з дверима він побоюється відвідувати парламент. Олег Суховірський спеціально для 
  Вадим Колесніченко та 147 інших народних депутатів України з фракцій КПУ та Партії регіонів просять Бундестаг Німеччини визнати бої Другої світової війни на території України геноцидом німецького населення. Про це йдеться у зверненні обранців Верховної Ради до депутатів Бундестагу ФРН і спікера Норберта Ламмерта. “Просимо вас, депутатів Бундестагу Федеративної Республіки Німеччина, підтримати рішення щодо визнання боїв Другої світової війни на території України геноцидом щодо німецького населення і засудити злочинні діяння українських націоналістів“, – наголошується в документі. На переконання українських парламентаріїв, різна трактовка боїв Другої світової “забиває клин між двома країнами”. Нардепи вважають, що через ксенофобські й неонацистські настрої українці не мають змоги дізнатися правду про ряд трагедій інших країн. Крім того, 148 нардепів звернулись до депутатів російської Думи з проханням визнати бій під Крутами геноцидом російського населення, а також до Меджлісу Туреччини з проханням визнати дії козаків у битвах проти Османської імперії геноцидом турецького населення. Нагадаємо, раніше 148 народних депутатів від Партії регіонів і КПУ попросили Сейм Республіки Польща визнати Волинську трагедію геноцидом польського народу. Перший президент України Леонід Кравчук назвав звернення національною зрадою, а народний депутат Ірина Фаріон звернулась до голови СБУ із проханням перевірити, чи наявні в діях депутатів ознаки державної зради, та притягнути винних до відповідальності. 
  У ході розслідування, яке провів журналіст Сергій Лещенко, вдалось довідатись ім’я людини, яка писала книги замість Віктора Януковича. За словами Лещенка, на розслідування він витратив близько 1,5 роки. “Мене, як і всіх українців завжди цікавило, коли Віктор Федорович встиг написати усі свої книги: “Рік в опозиції. У політиці не буває остаточних перемог і поразок”, “…І рік при владі. Від кризи – до економічного зростання”, “Здолати шлях”, “Як Україні далі жити»” та “Opportunity Ukraine”, – розповідає Сергій Лещенко, – і за написання яких він отримав чималі гонорари. От я й вирішив провести журналістське розслідування. Усі нитки привели мене до Москви. І я дізнався ім’я того самого “літературного негра”, який написав книги для Януковича. Його ім’я – Всеволод.” Та, за словами Лещенка, цікавіше не саме ім’я. Як виявилось, Всеволод, до співпраці з Януковичем, близько 5 років працював на популярну російську письменницю Дарью Донцову. Сам же Віктор Федорович є давнім фанатом творчості Донцової та її високої працездібності. І тому, коли він вирішив сам податись у письменники, то вирішив найняти людину, що пише книги для Донцової. Відомо також, що Всеволод – найдорожчий в СНД “літературний негр”. Хоча, жодних цифр під час розслідування довідатись не вдалось. 
  Кабінет Міністрів України, за ініціативою Прем’єр-міністра Миколи Азарова, виділив кошти на боротьбу з комарами. Згідно з розпорядженням, Міністерство охорони здоров’я отримало 29,9 млн гривень, повідомляє Урядовий портал. “Держава повинна дбати про своїх громадян, – коментує ініціативу Уряду міністр охорони здоров’я Раїса Богатирьова, – Цього літа відчувається неабияке збільшення активності комарів, комахи кусають людей у 3,5 разів більше за норму. В листах, які сотнями приходять на поштову скриньку Кабміну, а також службову пошту Миколи Яновича, люди скаржаться на укуси комарів і просять вжити заходів для боротьби з ними. Тому на засіданні Кабінету Міністрів Прем’єр поставив перед нами завдання відреагувати на прохання і задовольнити прагнення людей жити комфортно.” За словами Богатирьової, ліквідувати комарів будуть спеціально навчені люди. Вони будуть висаджуватись у найбільш заселених комахами місцевостях (лісах, водоймах, майданчиках біля будинків у спальних районах міст) і ловитимуть їх. У який спосіб спеціалісти будуть ловити комарів, міністр не уточнила. Крім того повідомляється, що в підтримку ініціативи Уряду з’явиться спеціальна соціальна реклама під гаслом: “Держава дбає про вас: ні кровососам!” За словами Богатирьової, громадяни повинні відчути зменшення кількості укусів комарів вже у третій декаді липня. 
  При Верховній Раді України створено гурток художньої самодіяльності, повідомляє “Голос України”. Ініціатором створення гуртка стала народний депутат Таїсія Повалій. За словами золотого голосу України, головне завдання гуртка – дати можливість депутатам виявити свої приховані художні здібності та заповнити вільний час. “Депутати повинні займатись не лише нудною законотворчістю, але й культмасовими заходами, які принесуть користь, і, як мінімум, гарний настрій усім учасникам гуртка.” – зазначила Повалій. – “Депутатам часто нічого робити, коли блокують трибуну або читають нудні законопроекти. А так вони займуться корисними справами.” В гуртку художньої самодіяльності будуть заняття з пісні і танцю, акторського мистецтва, в’язання, ліпнини з пластиліну тощо. Раз на рік у Верховній Раді будуть проводитись звітні концерти, на яких депутати представлятимуть власні шоу-номери. Крім того, усі роботи депутатів будуть представлені у спеціальному музеї при Верховній раді. Депутати радісно сприйняли створення гуртка самодіяльності. “Нам і дійсно не вистачало чогось подібного. Правильна робота в гуртку безумовно позитивно вплине на парламентську діяльність депутатів“, – вважає Михайло Чечетов, якого назначено керівником музичної секції. “Окрім теоретичних занять акторською майстерністю у стінах Верховної Ради, ми будемо проходити практику в телевізійні програмі “Шустер Live”“, – розповідає куратор акторської секції Інна Богословська. На момент написання статті, найпопулярнішою є секція з вивчення української мови, під керівництвом Ірини Фаріон. Туди примусово записались усі члени фракції ВО “Свобода”, а також, добровільно, половина усіх інших народних депутатів. Нестор Шуфрич і Олег Ляшко вступили до танцювальної секції. Наразі ця секція налічує лише двох учасників. Нардепи Олександр та Андрій Табалови спочатку пішли на “Художню вишивку бісером”, але пізніше покинули секцію. Для фінансування гуртка художньої самодіяльності з бюджету вже виділено 4,5 млн. гривень. 
  Домен відео-сервісу “YouTube”, рішенням Роскомнагляду від 1 липня, внесено до реєстру заборонених сайтів Росії. Користувачі з декількох регіонів, у тому числі з Санкт-Петербурга, повідомили, що ресурс недоступний. За словами офіційного представника Роскомнагляду Володимира Пікова, потрапляння домену YouTube.com до реєстру – помилкове. “Як з’ясувалось, фахівці відомства помилково додали домен до списку заборонених сайтів. А все через ряд відео-роликів з промовами українського Прем’єр-міністра Миколи Азарова. За їх словами, вони сприйняли за непристойні ряд фраз у виконанні Азарова“, – пояснює Піков. Представники Роскомнагляду не уточнили, які саме фрази Азарова їм здались непристойними. Володимир Піков також вибачився перед росіянами за невігластво своїх колег щодо специфіки вимови українського Прем’єр-міністра, і пообіцяв найближчим часом відновити доступ до сайту. Андрій Кауфман спеціально для 
  Віктор Янукович зареєстрував торговий знак “Покращення” на підставну особу, а саме на Віктора Януковича. Про це повідомляє сайт “Донеччина онлайн”. Відтепер при будь-якому вживанні цього слова потрібно буде додавати знак ТМ – торгова марка. Тобто звичайний текст матиме, наприклад, такий вигляд: “За останні два роки народ України регулярно відчуває покращенняТМ“. Представники опозиції по-різному пояснюють дивні дії президента. “Вважаю, що це недолуга спроба захисту своїх злочинних дій, – заявила депутат від фракції ВО “Свобода” Ірина Фаріон, – Представники президентської сім’ї у такий спосіб намагаються приховати офшори і тіньові схеми. Вони вважають, що зможуть убезпечити себе від майбутніх судових переслідувань завуалювавши юридичною казуїстикою та додатковими експертизами означення прекрасного, хоча й спотвореного останнім часом, українського слова “покращення”. Нехай їм вдалося отримати у власність заводи. Нехай вони майже приватизували газотранспортну систему. Але приватизувати українські слова, українську мову ми не дозволимо!” “Це дуже хитра спроба боротьби з опозицією, – вважає депутат від фракції “Батьківщина” Руслан Князевич, – усім відомо, що слово “покращення” набуло дещо саркастичного змісту, його часто вживають у соціальних мережах саме в контексті провальних реформ сьогоднішньої влади. Але тепер, після реєстрації торгового знаку й змін до закону про авторські та суміжні права, можна буде притягнути до відповідальності будь-кого, хто послуговується словом “покращення”. Також влада дістане унікальний інструмент для закриття доступу до сайтів, на яких гостро обговорюють економічний стан в Україні.” “Я б не стала переводити це питання у політичну площину, – апелювала до опозиції Ганна Герман, депутат фракції Партії регіонів, – це звичайний і, наголошу, абсолютно законний спосіб заробітку. Віктору Вікторовичу від частоти вживання зареєстрованого торгового знаку “Покращення” будуть сплачуватися роялті [авторські відрахування – ред.].” Нагадаємо, 2005 року В.А.Ющенко зареєстрував на свого сина торговий знак “Помаранчева революція”. Олег Суховірський спеціально для 
  Під час урочистого об’єднавчого з’їзду опозиції, що відбувся 15 червня на Михайлівській площі у Києві, до складу ВО “Батьківщина” увійшла Асоціація Стоматологів України. Про це зі сцени оголосив перший заступник глави партії Олександр Турчинов. Ухвалу було погоджено листом Юлії Тимошенко, переобраної головою ВО “Батьківщина”, та Президентом Асоціації стоматологів України О. В. Павленком. “Лише об’єднавшись ми зможемо перемогти у президентських виборах 2015 року, скинути режим Януковича та повернути демократію в Україну, – зазначив пан Павленко. – Юлі волю!” Окрім Асоціації стоматологів України до складу “Батьківщини” увійшли також партії “Фронт змін”, “Реформи і порядок” та частина Народного Руху. 
  У липні в Національному музейному комплексі «Мистецький Арсенал» відкриється виставка картин, намальованих особисто Миколою Яновичем Азаровим за час його роботи в Кабінеті Міністрів України, повідомляє офіційний сайт комплексу. Всього на виставці буде представлено близько 300 картин різної тематики, і це тільки невелика частина колекції, адже багато картини Прем’єр-міністр вже встиг подарувати друзям, колегам, родичам, фанатам. Талант художника Микола Янович відкрив у собі нещодавно, орієнтовно в один час з виходом першої книги Віктора Януковича. Експерти, які вже встигли оцінити картини, були здивовані, розгублені і збентежені, але в той же час високо оцінили майстерність виконаних робіт. «Колекція Азарова рясніє розмаїттям, – поділився думкою працівник національного художнього музею Костянтин Пікассян (який, за його словами, після перегляду колекція став частіше посміхатися і більше любити життя, – прим. ред.). – Там є як історичні мотиви, так і ліричні пейзажі, портрети, шаржі на відомих іноземних чиновників, які, очевидно, були намальовані під час якихось переговорів. Дуже багато натюрмортів, в центрі яких знаходяться овочі, особливо капуста.» Наприкінці виставки заплановано провести аукціон, на якому будь-який бажаючий може поборотися за право володіння експонованих робіт Прем’єр-міністра. За оцінками експертів, виручка від аукціону в сумі може перевершити навіть гонорари Віктора Федоровича за книги, що автоматично зробить Миколу Яновича найдорожчим українським художником сучасності. Варто відзначити, що після особистого прикладу Президента України серед українських чиновників стає модним трендом демонструвати свої таланти. Так, у серпні відбудеться виставка глиняних свистульок, виліплених Михайлом Чечетовим без допомоги рук, а Вадим Колесніченко в Національному палаці Україна прочитає свій улюблений вірш Володимира Сосюри «Любіть Україну, як сонце, любіть…», після чого відбудеться «радянська дискотека 80-х». Павло Коваль спеціально для 
  За своє Щорічне Послання Президента України до Верховної Ради “Про внутрішнє та зовнішнє становище України в 2013 році” Віктор Янукович отримав гонорар. Про це повідомляє ряд видань з посиланням на ряд інших видань. Гонорар Віктор Федорович отримав від одного із донецьких видавницт, яке, в свою чергу, отримало кошти на друк від Адміністрації Президента. За “Послання Президента” на 576 сторінках, що вийшло тиражеам у 450 примірників, Янукович отримав 45 мільйонів гривень. Таким чином він побив свій попередній рекорд. Нагадаємо, раніше донецька друкарня “Новий світ” за два роки виплатила авторську винагороду президенту Віктору Януковичу на загальну суму майже в 32 млн гривень. 
  Цього тижня відразу декілька народних депутатів від фракції “Батьківщина” з’явились у сесійній залі Верховної Ради із ледь помітними синцями на обличчі. За словами джерела, близького до керівництва фракції, стало відомо, що ці депутати – потенційні “тушки”, вони мали намір вийти з фракції. “Але, якщо минулого разу Яценюк лише погрожував депутату, який вийшов із “Батьківщини” і коментував у пресі, що йому “дуже хотілося б дати по морді” цьому депутатові, то на цей раз Арсеній Петрович реалізував своє бажання“, – розповіло джерело. В Парламенті також подейкують, що, за словами побитих депутатів, в Яценюка дуже добре поставлений удар. Експерти пов’язують цей факт зі спільною участю у акції “Вставай, Україно” Арсенія Яценюка та Віталія Кличка. “Із ким поведешся – від того й наберешся”, – резюмує експерт. Нагадаємо, 6 червня у Верховній Раді виявились ще дві “тушки”: депутати В’ячеслав Кутовий та Володимир Купчак вийшли з фракції “Батьківщина”. Останній також заявив, що лідер фракції Арсеній Яценюк погрожував йому. 
  Міністерство України у справах сім’ї, молоді та спорту затвердило програму сприяння народжуваності в Україні. Батькам новонароджених, окрім грошової допомоги, з липня 2013 року видаватимуть триколісний велосипед вітчизняного виробництва, оприлюднено на офіційному сайті Міністерства. Спеціально створений Міністерством Комітет з визначення потенційно важливих заохочень для сприяння збільшенню народжуваності в Україні (КВПВЗСЗНУ), досліджував різні варіанти заохочень протягом року. Вчені Комітету зробили висновок, що саме триколісний велосипед, а не інші досліджені заохочувальні подарунки від держави, зможе підвищити народжуваність в Україні на 18,3% за друге півріччя 2013 року, порівняно з аналогічним періодом 2012-го. “Ми опитали близько 1000 сімей дітородного віку, які поки вагаються, чи народжувати їм дітей. Серед варіантів заохочувальної допомоги ми розглядали молоковідсмоктувач, запас дитячих панамок, телевізор “Електрон” з діагоналлю 108, набір вудочок-трансформерів, також були і традиційні подарунки – запас гречаної крупи на 6 місяців, привітальна відкритка формату А4 та інше, – звітує про результати виконаної роботи Голова КВПВЗСЗНУ Інокентій Дітолюб. –  Проте 72% респондентів віддали перевагу саме велосипеду! Крім того, ми забезпечимо значну кількість безробітних роботою, які за планом повинні виготовити 521,7 тис велосипедів “Гном-4”. Для отримання велосипеда, окрім затверджених раніше документів, до відділу соціального захисту населення за місцем проживання (реєстрації) потрібно буде подати довідку з пологового будинку про те, що новонароджена дитина ще не має велосипеда. Нагадаємо, проведена минулого року Міністерством акція з вимикання електроенергії у всіх областях України, не принесла бажаних результатів – збільшення зачаття в цей період так і не було зареєстровано. Юлія Толстих спеціально для 
  Сьогодні, 6 червня, відомий український спортсмен Вадим “Румун” Титушко привітав журналістів з їх професійним святом. Про це він написав у своєму акаунті в соціальній мережі Facebook. «Вітаю всіх акул пера та дятлів клавіатури, підпирачів штативів і тримачів мікрофонів, говорунів і монтажерів зі світлим святом — Днем журналістики», — пише Титушко. Також у повідомленні він нагадав, що журналісти мають попри грамотність бути і фізично підготовленими. «Адже, як казав класик, журналісти — пси демократії», — підсумував Вадим Титушко. Нагадаємо, 6 червня в Україні святкують День журналіста. Костя Бєглов спеціально для 
  Зважаючи на нові матеріали справи у побитті журналістів 18 травня та загрозу ув’язнення, головний підозрюваний Вадим “Румун” Тітушко вирішив звернутися до Посольства Румунії в Україні з проханням надати йому притулок як політично-репресованому. За словами джерела, близького до Тітушка, Вадим отримав своє прізвисько не просто так. “Річ у тім, що ще в середині дев’яностих його сім’я в пошуках кращого життя перебралася з Бухаресту в Білу Церкву та змінила прізвище з Тітушеску на Тітушко. Нелюбов до журналістів у Вадима з’явилась у ранньому віці: ще у підлітковому віці спортзал, у якому він займався, хотів викупити, а на його місці побудувати генделик, місцевий авторитет “Журналіст”. Тоді громадськість відстояла спортзал для підлітків, але осад на серці “Румуна” залишився…” – розповідає джерело. В заяві на отримання політичного прихистку Тітушко називає себе жертвою обставин та хиткої політичної ситуації в Україні. “В країні, де одночасно існують фашизм і комунізм, звичайній людині не важко стати жертвою обставин і цапом-відбувайлом“, – пояснив у заяві Вадим Тітушко. Наразі офіційне джерело в румунській амбасаді приймає рішення про надання притулку Вадиму та повернення його на рідні терени Румунії. Нагадаємо, один із побитих журналістів, Влад Содель, на своїй сторінці у Facebook поширив фото Дмитра Ліпавського (див. вище), яке було додано до справи і свідчило про те, що Тітушко його бив. “Кулак Тітушка приземлився на мою голову, в момент коли я накрив собою Олю [Снісарчук – ред.]. Смугаста майка і рука з обручкою під ліктем гопа на передньому плані – Оліни“, – пояснив він. Ігор Ігровий спеціально для 
  4 червня під час прес-конференції Президента України Віктора Януковича в Сумах було чути сміх. Хто саме сміявся – наразі невідомо. Причин сміху також не встановлено. За неперевіреними даними, сміявся чоловік. “У залі прес-центру були лише охоронці й журналісти, – розповідає голова служби охорони глави держави, – Усіх президентських охоронців тренують тримати годинами серйозне лице і не сміятись. Тому, припускаю, це був хтось із журналістів.” Наразі служба охорони веде розслідування інциденту. Конкретних імен підозрюваних поки не називають. Спільнота журналістів поки ніяк не відреагувала на закиди у свою сторону. “Винних однозначно необхідно позбавити акредитації,” – прокоментував ситуацію Прем’єр-міністр України Микола Азаров. 
  “Свободівці” закликали українців подавати милостиню виключно українським жебракам, і не подавати циганам. Про це повідомила прес-служба “Свободи”. Крім того, “свободівці” закликають не допомагати людям, у яких прохання написані російською мовою. «Цигани, які мешкають в Україні, є дуже сильними гравцями на ринку подання милостині. Вони конкурують за гроші з українцями. Ми закликаємо підтримувати виключно українських жебраків (бомжів, калік, знедолених) і не подавати милостиню циганам. Таким простим кроком ми збільшимо статки українських жебраків. Якщо вже доброчинність – то доброчинність на користь України. Не будь-байдужим – підтримай вітчизняних!» – йдеться у заяві. Крім того відомо, що скоро на телебаченні з’явиться серія соціальних рекламних відео-роликів під лозунгами “Подавай українцям!”, “На милостиню заслуговують лише українці”, “Підтримай вітчизняних жебраків!” тощо. В кампанії візьмуть участь українські зірки. У відео-роликах, за задумом організаторів, вони будуть подавати милостиню одягненим у вишиванки жебракам. 
  27 травня о 9:00 у київській ветеринарній клініці “ВетДоктор” було проведено кастрування кота Федора, який належить Віктору Януковичу. Операція з орхідектомії (видалення яєчок) у Федора тривала близько пів години і пройшла без ускладнень. Про це повідомляє Державна ветеринарна та фітосанітарна служба України. “На операцію першого кота України привела перша леді України Людмила Олександрівна. Президент при кастрації присутнім не був. Федір вів себе стримано, як і повинен себе вести кіт такого рівня. Операція із видалення яєчок пройшла успішно і без ускладнень,” – розповів доктор Муравський, який проводив орхідектомію. За словами Людмили Янукович, її чоловік був проти кастрації Федора, але запах від кота зводив нанівець усе приємне враження від розкоші їх дому в Межигір’ї. “Теплими затишними вечорами Віктор любить посидіти в кріслі-качалці, взявши при цьому Федора до себе на коліна, і гладити кота. Впевнена, операція ніяк не відіб’ється на його любові до Федора,” – зазначила Людмила Янукович. Відомо також, що кастрація кота обійшлась президенту в 250 гривень. 
  Сьогодні близько 200 молодиків спортивної зовнішності під будинком за адресою вул. Хрещатик 27А вимагали від Національної Спілки Журналістів України припинити інформаційний тиск на спортсмена Вадима Титушко, якого звинувачують у побитті журналістки «5 каналу» Ольги Сніцарчук і фотографа газети «Коммерсант» Влада Соделя під час акцій у Києві. Про це повідомляє “Радіо Шансон”. Молодики були одягнені переважно у спортивні костюми і тримали плакати із надписами: «Сьогодні пацан, завтра – ти!», «Журналіст, за базар відповідай або йди геть», «Громадянин начальник, не ведись на розвод журналюг!». На мітингу виступив один із молодиків, що теж був присутній при вигаданих журналістами подіях. Він заявив, що Вадима Титушко підставила опозиція. “Взагалі, несправедливо звинуватили пацана. На пустому місці. Вадик “Румун” ні в чому не винен! Чуєте? Ні в чому. Я вам відповідаю“, – заявив Іван “Руберойд”, ще один учасник акції проти свавілля журналістів. За словами міліціонерів, акція відбулась мирно і без провокацій з боку опозиції. Нагадаємо, 18 травня у Києві під час невеликої акції “Вставай, Україно!” спіткнулась і упала журналістка «5 каналу» Ольга Сніцарчук, а опозиціонера Вадима Титушко, який разом з іншими активістами опозиції спробував захистити її та фотографа газети «Коммерсант» від натовпу, звинуватили у побитті. 
  Президент України видасть нову книгу. Про це повідомило джерело, близьке до оточення Віктора Януковича. Називатися нова книга буде «Сила дружби, або як стати президентом». У ній досвідчений автор розповість про всі види дружби, та про різні її нюанси. У новому творі обійдеться без плагіату, а всі цитати будуть виділені курсивом з посиланням на авторів – наприклад, уривки текстів пісень гурту «Бутирка» чи Михайла Круга. Книга буде автобіографічною, і поділеною на кілька розділів: «Перше знайомства із законом», «Друге знайомство із законом», «Третє і останнє знайомство із законом». Журналісти UaReview завітали до президентської резиденції, і їх там зустріли досить тепло. “Віктор зараз зайнятий. Він працює на городі і доглядає худобу“, – такими словами зустріла нас дружина президента Людмила. І пояснила: “Його так втомлюють перельоти з роботи додому, що, переступивши поріг, він біжить до комп’ютера і вмикає гру «Ферма» на сайті «Вконтакте».” На запитання щодо змісту нової книги вона повідомила: “Вам цікаво, чому останній розділ називається «Третє знайомство із законом»? Тому, що утретє мій чоловік стикнувся з законами вже коли був депутатом і їх редагував. Це – найважливіший розділ книги. Саме у ньому він розмістить поради молодим депутату «Партії регіонів» про те, як їм стати президентами України. Перші два розділи – не пам’ятаю про що. Микола Янович нещодавно брав уроки репетитора української мови, тому ми передали рукопис пану прем’єру на перевірку орфографії. У нього і спитайте.” У цю мить почулися розгнівані крики з кімнати. “Ой, лишенько! У Віктора, напевне, урожай вкрали. Настрій у нього до вечора не підніметься, тому Вам краще піти!” – швиденько випровадила журналістів за двері Людмила Янукович. Нагадаємо, це вже п’ята книга Віктора Януковича. За попередні чотири він отримав гонорар у понад 32 млн. гривень, що є абсолютним рекордом українського книговидавництва. Васьок Мелешин спеціально для 
  Під час відпочинку Віктора Януковича в Криму на травневі свята його охорона була серйозно посилена в порівнянні з минулим роком, повідомляє кримський журнал «У світі Віктора Федоровича». У зв’язку з попередженням про можливу небезпеку з боку моря охорона була посилена саме на цій ділянці президентської резиденції. Так, уздовж берега по морю курсувала озброєна охорона на трьох катерах з прив’язаними до них бананами, на яких налічувалося близько п’яти співробітників “Беркута”, яку прикривало до двадцяти катамаранів із співробітниками міліції і з мигалками на борту, які відганяли цікавих туристів, рибалок і медуз. З неба ділянку патрулювали п’ятнадцять дельтапланеристів, які по черзі спускалися з кримських гір і парили навколо резиденції. У той же час з моря періодично з’являлися водолази з гарпунами і невеликий саморобний підводний човен «Леопольд». З достовірних джерел стало відомо, що під час прогулянок Віктор Федоровича по морю президентську яхту супроводжував елітний загін бойових дельфінів, який на час відпочинку президента прибув з Італії. А для охорони території самої резиденції туди був запущений загін сторожових фламінго і єнотів. «Я випадково заплив в акваторію резиденції Януковича і мене відразу оточили водолази, – повідомив в інтерв’ю молодий дайвер Микола. – Прямо під водою вони стали жестами питати документи, потім пересадили на катамаран, де я написав свою автобіографію і був ретельно обшуканий протягом години, хоча знаходився в одних плавках.» З тих же джерел стало відомо, що під час візиту президента до дитячого табору Артек правопорядок допомагали організовувати малолітні діти співробітників СБУ, які заздалегідь були впроваджені в табір під виглядом звичайних відпочиваючих – з метою довідатися обстановку і настрій серед дітей. Головним їхнім завданням було провести пропаганду серед однолітків і не допустити провокацій та ексцесів. «Мені ні Якубович, ні “Поле Чудес” не подобаються в принципі», – так прокоментував ситуацію місцевий житель Валентин, який недочув питання журналістів. Павло Коваль спеціально для 
  Три бойові дельфіни, що зникли на початку березня під Севастополем, направляються на антифашистський мітинг в Києві, що відбудеться 18 травня під егідою Партії регіонів. Про це сьогодні, 17 травня, повідомило видання «События Крыма». На початку березня українські ЗМІ передали резонансну новину про те, що у Севастополі під час тренування в Науково-дослідному центрі Збройних сил України “Державний Океанаріум” загубилися три бойові дельфіни. Довгий час вважалося, що дельфіни пішли в “самоволку” до ставриди, із сусідньої затоки. І ось, за інформацією видання «События Крыма», сьогодні дельфіни були помічені під Голою Пристанню (Херсонська область) з антифашистськими транспарантами “У Європу – без фашизму та кільки“. Як передають надійні джерела в Херсоні, дельфіни направляються на антифашистський мітинг в Києві, що відбудеться 18 травня. Планується виступ лідера дельфінів-антифашистів зі сцени. Керівник Центру “Державний Океанаріум” стверджує, що підготовлені дельфіни можуть розвивати швидкість до 100 км/год, а тому протягом доби можуть доплисти з Херсона до Києва, якщо не будуть робити тривалих зупинок. Єдина проблема в тому, що бойовим дельфінам потрібно час на акліматизацію в прісній воді. Повідомляється, що місцеві жителі цілий місяць дозволяли дельфінам-антифашистам ночувати у своїх колодязях, щоб ссавці звикли до нових умов. Акліматизація дельфінів відбувалася настільки успішно, що вже 9-ого травня дельфіни не тільки змогли по підземних річках доплисти до Одеси, але й взяти участь у Параді Перемоги. Щоб уникнути провокацій з боку опозиції, вжиті відповідні заходи: для забезпечення безперешкодного пропливу дельфінів через каскадні системи Дніпровських ГЕС правоохоронні органі разом з Укррічфлотом взяли під посилений контроль усі судноплавні шлюзи. Крім того, сьогодні дельфіни-антифашисти обзавелися сторінкою в соціальній мережі Facebook, щоб вести свою агітацію ще й у мережі Інтернет. Нагадаємо, в Севастополі провели марш під лозунгом “Дельфінарій проти фашизму”. Іван Оберемко спеціально для 
  9 травня у підвальному приміщенні Будинку Уряду України відбулось перше засідання спільноти анонімних хабарників при Кабінеті Міністрів. Ініціатором створення спільноти виступила Міністр соціальної політики України Наталія Королевська. На перше засідання анонімних хабарників (АХ) для урочистого відкриття було запрошено Прем’єр-міністра України Миколу Азарова. Він показово розрізав стрічку з намальованими на ній американськими доларами, після чого виголосив промову, в якій закликав усіх відповідальних чиновників приєднатись до нової ініціативи. “Спільнота діє за принципами спільноти анонімних алкоголіків, – розповідає Наталія Королевська, – Члени товариства збираються в групи і розповідають історії з власного досвіду, як вони піддавались спокусі хабарництва. Традиційно все починається з привітання: “Добрий вечір, мене звати Наталія, і я брала хабарі!”, а всі решта відповідають: “Добрий вечір, Наталія!” І далі, власне, йде сама розповідь.” За словами Наталії Королевської, відразу після того, як з’явилась інформація про створення товариства анонімних хабарників, вони почали отримувати масу заявок на членство. “Бажаючих вступити до анонімних хабарників при Кабміні виявилось більше, аніж місць. І коли ми про це казали чиновникам, що подавали заявку на вступ, дехто навіть пропонував нам гроші для врегулювання цієї проблеми”, – розповідає Королевська. Відомо також, що під патронатом АХ при Кабміні буде створено цілу мережу спільноти в регіонах. Зокрема, найближчим часом буде засновано спільноти анонімних хабарників при Державній Податковій Службі у Львівській області, при Управлінні ДАІ в Одеській області та при Прокуратурі м. Донецьк. 
  На офіційному веб-порталі Верховної Ради України rada.gov.ua невдовзі з’являться кнопки, схожі за своїм призначенням до кнопок “Like” у соціальній мережі Facebook чи “Мне нравится” у ВКонтакте. За допомогою кнопок можна буде оцінювати той чи інший закон. Про це на прес-конференції повідомив головний адміністратор rada.gov.ua Федір Гонтса. На кожній сторінці сайту Верховної Ради з’являться кнопки “За”, “Проти” та “Утримуюсь”, з допомогою яких інтернет-користувачі зможуть висловити своє ставлення до певного закону чи законопроекту. Для можливості скористатись кнопками потрібно буде увійти на сайт з-під аккаунтів однієї з соціальних мереж – ВКонтакте, Одноклассники.ru чи Facebook. “Інтернет і соціальні мережі багато що змінили в сучасному суспільстві, – розповідає Федір Гонтса. – І якщо з допомогою соцмереж організовуються революції, то чому б не спробувати використати потенціал людей, що сидять в інтернеті, на благо держави? З допомогою нових кнопок у розділі “Законопроекти” кожен зможе вплинути на законотворчість Верховної Ради. Якщо людям не сподобається той чи інший законопроект, відтепер не треба підіймати шум у пресі чи виходити на мітинги під Верховну Раду – варто просто авторизуватись на сайті rada.gov.ua і натиснути кнопку “Проти” під відповідним законопроектом.” За словами ініціаторів нововведення, народні депутати обіцяють враховувати голос народу при обговоренні того чи іншого законопроекту. “Останнім часом багато хто звинувачує людей у їх пасивності, – коментує нові кнопки голова Верховної Ради України Володимир Рибак, – Мовляв, колись люди збирались разом, виходили на мітинги, щось робили, а тепер усі стали лінивими, і все, на що спроможні – це писати негатив у соцмережах. Ну от, тепер ці звинувачення стануть беззмістовними – українці зможуть керувати державою не виходячи з соціальних мереж. В буквальному розумінні.” Наразі нові кнопки знаходяться на стадії закритого бета-тестування. Їх запуск заплановано на червень. Роман Голубовський спеціально для 
  Учасники традиційної першотравневої демонстрації у Києві помітили, що на початку дійства колона ВО “Свобода” йшла під червоними прапорами, а, натомість, активісти Комуністичної партії України простували під червоно-чорними. Втім, під час подальших телевізійних включень уже все виглядало традиційно. Кореспондентам газети “Комуніст Прикарпаття” стало відомо, що збір учасників маніфестації обох конкуруючих політичних партій відбувався майже поруч. “Свободівці” разом з “КУПРівцями” традиційно проводять свої акції з метою протидії прихильникам Комуністичної партії. Цього разу внаслідок певних організаційних проблем, централізована роздача прапорів відбувалася поспіхом, що призвело до певної плутанини. Помилку у виборі прапорів та транспарантів помітили лише через декілька кварталів неспішної ходи. Першими на недоречності звернули увагу комуністи, які здивовано спостерігали, як Петро Симоненко тримав у руці портрет Степана Бандери. Свідки наголошують, що обмін прапорами відбувався у повній тиші та був взірцем толерантності. Олег Суховірський спеціально для 
  28 квітня, у Вербну Неділю, близько 10 години ранку під стінами Києво-Печерської лаври відбулась сутичка між народними депутатами від фракції Комуністичної партії України Адамом Мартинюком та Петром Симоненком. За свідченнями очевидців, першим, зі словами “не я б’ю, верба б’є, від нині за тиждень буде Великдень” наніс декілька ударів гілками верби народний депутат від КПУ Адам Мартинюк. У відповідь на атаку, голова фракції КПУ Петро Симоненко не розгубився і став захищатись. “Так, у нас, українців, є така хороша традиція, – прокоментував інцидент Адам Іванович, обтрусивши “базьки” (бруньки верби) зі свого плеча. – Лупцюючи вербою своїх ближніх, ми висловлюємо все те, чого не можемо сказати прямо.” Згодом, речник київського обкому КПУ повідомив, що обидва учасники інциденту почувають себе добре і від шпиталювання відмовились. Крім того, жоден із комуністів не збирається подавати до суду за нанесення тілесних ушкоджень. Нагадаємо, православні та греко-католицькі віряни рівно за тиждень до Великодня святкують Вербну неділю. Традиційно, в цей день після Служби Божої християни легенько “б’ються” посвяченою “базькою” (так в народі називають гілки верби), сповіщаючи радість наближення Пасхи. Юлія Толстих спеціально для 
  23 квітня комп’ютерна система Верховної Ради намагалася самостійно приймати закони та підписувати їх за допомогою електронного цифрового підпису. Це виглядало як спроба заколоту та захоплення влади у країні. Як повідомили джерела у службі комп’ютерної безпеки Верховної Ради України, протягом кількох секунд було прийнято закони про електронний уряд, електронного президента та електронну Верховну Раду. Проте наступної миті програмний модуль, котрий відповідає за звуковий супровід прийняття законів, раптово заблокував роботу системи. Кілька наступних годин ще декілька модулів та підсистем намагалися або розблокувати систему, або навпаки повністю вивести її з ладу. “Те, що відбувалося у нашій електронній системі, дуже нагадувало справжню боротьбу за владу, – пояснив фахівець з комп’ютерної безпеки Симон Перепаденко, – Іноді здавалося, що одночасно існують декілька центрів впливу і прийняття рішень, котрі з великою швидкістю продукують закони. На щастя, саме така “конкуренція” і зумовила повний ступор комп’ютерної програми, що дало змогу зупинити її та зробити потрібні виправлення.” Поки що у фахівців немає одностайної думки про причини цієї проблеми. Найімовірнішими з них є дія вірусів, втручання в роботу сторонніх осіб або національні традиції. Нагадаємо, останнім часом деякі депутати заявляли, що система “Рада-2” начебто неправильно враховувала результати їхнього голосування. Олег Суховірський спеціально для 
  19 квітня Міністерство інфраструктури України підписало угоду з корейською компанією Hyundai про закупівлю засобів персонального пересування E4U для усіх 450 депутатів Верховної Ради України. Про це повідомила прес-служба МІУ. Засоби E4U використовуватимуться депутатами для переміщення у сесійній залі. Відтепер їм не доведеться витрачати особливих зусиль під час пересування Верховною Радою. “Основою діяльності парламентарів є розумова праця, а зовсім не фізична. І при зменшенні фізичного навантаження, яке депутати отримують під час ходи сесійною залою, у них з’явиться додаткова енергію для інтелектуальної діяльності. А це, без сумніву, піде на користь цілій країні, – цитує прес-служба міністра інфраструктури України Володимира Козака. – Єдина фізична праця, яку потребуватиме депутатська діяльність – це робота ротом під час промов, та робота руками під час натискання кнопок при голосуванні. Але над вирішенням цих проблем ми також працюємо.” Депутати від опозиції не відразу схвалили ідею із персональними засобами пересування, але побачивши яйцеподібну форму E4U, моментально погодились. За словами джерел, близьких до міністерства, угоду з корейською автомобільною компанією Hyundai пролобіював екс-міністр інфраструктури Борис Колесніков. Сума контракту – $12 000 000. Відомо також, що всі 450 засобів персонального пересування E4U українська сторона придбає в кредит на 10 років. Доступ до кожного з E4U відбуватиметься за персональними картками народних депутатів. Наразі у Верховній Раді створено спеціальний комітет, що розробляє правила руху у стінах сесійної зали. 
  Проект соціальної мережі для народних депутатів України під назвою “ВКулуарах” отримав $20 млн. в рамках першого раунду інвестування. Про це повідомляють надійні джерела, близькі до керівництва проекту. На думку ряду експертів, стартап “ВКулуарах” має всі шанси стати найдорожчим та найуспішнішим проектом в історії українського Інтернету, адже між анонсом про початок роботи над VIP-соцмерею та 20-мільйонними інвестиціями минув всього місяць. “Ідея створення соцмережі для депутатів давно висіла в повітрі”, – коментує свою ідею CEO проекту Едуард Дуров. – “Народні депутати також люди [досить суперечливе твердження – ред.], які хочуть спілкуватись, постити фотографії з відпочинку та ділитись кумедними статусами. Однак у Facebook чи Вконтакте за ними пильно стежать журналісти та громадськість, що перешкоджає їм використовувати можливості соціальних мереж на повну. Тому основна мета нашого проекту – створити закриту онлайн-спільноту, з високими стандартами конфіденційності, яка б дозволила українській еліті відчувати себе вільно.” Особливістю нової соцмережі є те, що для реєстрації потрібно заплатити 1 000 000 грн. В користувачів сервісу буде можливість об’єднуватись у фракції та ситуативні групи, призначати мітинги та обговорювати законопроекти. Крім того у “ВКулуарах” будуть доступними ряд ігор, такі як “Рейдерство”, “Без вини винуваті”, “Монополія”, “Цар трибуни”, “Голосування” (потрібно проголосувати за якомога більшу кількість колег). Розробники обіцяють, що вже до кінця весни всі бажаючі зможуть побачити стартову сторінку сайту за адресою vkuluarah.ua Орест Никифорук спеціально для 
  За інформацією надійних джерел, дружину народного депутата України Олега Ляшка в програмі “Шустер Live” 12 квітня зіграв Сергій Безруков. Це одна з найкращих ролей російського актора, впевнені експерти. Нагадаємо, 12 квітня в передачі “Шустер Live” після перепалки з письменником Олесем Бузиною, народний депутат Олег Ляшко привів до студії свою дружину Розіту. Внаслідок цього передачу покинули депутати – спочатку від опозиції, а потім і з Партії Регіонів. 
  Сьогодні в Харкові пройшла акція опозиції «Вставай, Україно!», яка була затьмарена транспортним колапсом, що вразив усе місто, повідомляє газета «Харківський кар’єр». У місцях, де опозиція хотіла провести мітинг, несподівано поламалися трамваї та тролейбуси. Крім того, прорвало трубу, трапилося 25 ДТП, 10 жінок народили прямо на вулиці, був замінований туалет в McDonald’s, а комунальні служби пиляли дерева, які з собою ж і привезли. «Поломка сталась через напружену обстановку. Електромережа не витримала негативної енергетики, яку випромінюють учасники опозиції, тому згорів трансформатор і всі трамваї зупинились», – заявив водій трамваю Геннадій, який попросив в сюжеті його називати Василем. Але не всі пасажири встигли залишити транспортні засоби. Так, в одному з трамваїв пасажирам довелося просидіти 7 годин – з 10 ранку до 17 вечора. «Спочатку ми думали, що це просто пробка. Але коли водій вийшов з трамваю, зачинив усі двері, і пішов пити каву в “Макдональдс”, ми зрозуміли, що щось трапилося і це надовго», – заявила пенсіонерка Клавдія Петрівна, яка за час сидіння в трамваї встигла зв’язати светр. «Коли ми побачили, що водій нашого трамваю повернувся вже в новому одязі, встигнувши, мабуть, з’їздити додому і переодягнутися, ми зрозуміли, що на лінії трапилося щось дуже серйозне», – ділиться враженнями студент Сергій, що провів час в трамваї з користю, підтягуючись на поручнях. «Через сім годин, після гри в доміно з водіями інших трамваїв, водій помітив, що в салоні залишилися люди, і відкрив нам двері, – продовжує Сергій, – Як нам пояснили, всі трамваї в місті зламалися через пікет опозиції. Причому ламалися вони по всьому місту і приїжджали помирати сюди, в центр. Я так розлютився на опозицію, що коли повз трамвай проходив Яценюк я плюнув у нього. Йому пощастило, що між нами було скло і бабуся, що в’язала светр.» Зараз пасажири трамваю підраховують суму відшкодування морального збитку, і готуються подавати до суду на опозицію. Павло Коваль спеціально для 
  “Дослідивши вміст мішечка, кинутого в народного депутата Вадима Колесніченка, можемо констатувати, що хімічний склад екскрементів типовий для людей, що проживають в Івано-Франківську“, – розповів криміналіст експертної служби МВС України Віталій Дубельт. Нагадаємо, 9 квітня Колесніченка закидали екскрементами. 
  9 квітня під час офіційного візиту на Троєщину в президента України Віктора Януковича вкрали шапку. Головний убір зник із голови глави держави близько 21 години. Про це повідомила прес-служба Президента України. Першим відсутність шапки помітив начальник охорони Януковича Микола Молуха. За словами охоронця, швидше всього, крадіжка відбулась в момент, коли він відлучився від президента, щоб, на прохання Віктора Федоровича, купити насіння соняшника. “Все повертається, як то кажуть, на круги своя, – коментує Віктор Янукович неприємну пропажу, – Якщо ви колись загубили 100 гривень, то колись обов’язково знайдете нові 100 гривень. А ці люди, ці погані люди – колись і у них вкрадуть шапку. У мене немає сумнівів щодо цього.” Також повідомляється, що відразу після інциденту Віктор Янукович звернувся до київської міліції з заявою про крадіжку шапки. За фактом крадіжки відкрито кримінальне провадження. 
  Президент Віктор Янукович знову оконфузився. Цього разу він випадково підписав указ про помилування екс-міністра внутрішніх справ Юрія Луценка, неправильно поставивши розділові знаки у фразі “Стратити не можна помилувати”. Про це 7 квітня повідомило надійне джерело в Адміністрації президента. “Віктор Федорович в житті дуже весела людина. Коли у нього гарний настрій, він любить пожартувати, – розповідає джерело, – І деколи замість того, щоб просто поставити підпис на документах, Віктор Федорович пише на них жарти від руки.” Сьогодні президенту принесли указ про помилування Юрія Луценка, на якому він поставив підпис і написав: “Стратити не можна, помилувати”. “Коли вже указ було оприлюднено, президент прийшов і накричав на всіх. Ледь не полетіли голови! Виявляється, він зовсім не хотів звільняти Луценка. Але щось змінювати було вже пізно“, – резюмує джерело. Як відомо, зранку 7 квітня Віктор Янукович помилував шість засуджених, в тому числі Луценка. Згідно з указом, Юрія Луценка звільнено від подальшого відбування основного покарання. 
  Зникла з політичного життя України Наталія Вітренко таємно вийшла заміж і оселилась в селі Беньківці, що на Івано-Франківщині. Про це повідомляє “Івано-Франківська правда”. Лідер Прогресивної Соціалістичної Партії взяла прізвище чоловіка, і тепер в селі її знають як Наталка Перебийніс. Щоб не привертати зайвої уваги, пара розписалась тихо і таємно. За словами сусідів новоспеченого подружжя, вони навіть не знали, ким була Вітренко у минулому – тим більше, що жінка у вишиванці, яка їсть сало і танцює гопака, не надто схожа на прогресивну соціалістку. “Вона знає всі українські пісні, співає як соловейко – так лагідно. Фірою скеровує так, що й у коня копита димлять. А як на трембіті заграє, то всіх овець закличе. Роботяща вона, воду з колодязя сама тягає. Хороша дівка, – розповідає односельчанка Вітренко-Перебийніс пані Маруся, – Українська в неї недобра. Але у дівуль з міста вся така мова. А що вона політиком була – ми не знали. Ми тут в селі більше серіали дивимось після поля, а не новини. Та і яка різниця хто вона – аби роботяща була!” За інформацією івано-франківських журналістів, Вітренко про своє минуле згадує зі сльозами на очах і від коментарів відмовляється. Мрія Мрієчко спеціально для 
  Депутат Партії регіонів Ірина Горіна заявила, що після закриття вечірнього засідання Верховної Ради люди, які були на мітингу, закидали її та інших жінок-депутатів, сніжками з коктейлем молотова. Про це вона розповіла “Українській правді”. За її словами, після засідання Верховної Ради, вона зібралася пройти пішки до комітету, на вулицю Садову. “До нас із Льовочкіною [депутат від Партії регіонів – ред.] підбігла група людей з плакатами опозиційних сил. І все було б непогано, якби вони просто вигукували те, що про нас думають. Чути крики “Ганьба!” за час своєї депутатської діяльності я вже звикла. Але вони почали кидати у нас сніжками“, – заявила вона. Тоді, за словами Горіної, її охоронець, в діалозі з охоронцем Юлії Льовочкіної, згадав про коктейль Молотова, який часто використовують під час акцій громадянської непокори. “І я злякалась, що після потрапляння у мене, сніжки можуть загорітись. А що? Ці опозиціонери на все здатні“, – додала Ірина Горіна. Як відомо, 2 квітня під стінами парламенту пройшов мітинг опозиції, метою якого було призначення виборів в Києві на 2 червня. Незважаючи на мітинг і старання опозиції, Верховна рада так і не призначила вибори мера Києва. 
  Після успіху сатиричного мультфільму “Сказочная русь”, його творці вирішили продовжити експерименти з жанрами. Скоро на телеканалі “1+1” з’явиться новий гумористичний серіал від “Студії Квартал-95”, повідомляє “Телекритика”. Нове творіння студії вийде у жанрі політичної мильної опери і називатиметься “Санта-Рада”. “На ідею багатосерійної мильної опери нас надихнув суд над Тимошенко, – розповідає художній керівник студії Володимир Зеленський, – Справа у вбивстві Щербаня така заплутана, така драматична, наче кимось написаний сценарій. Хтось у когось був закоханий, хтось комусь зраджував. Це все так по-українськи, і так легко можна перетворити у веселий сценарій.” За словами Зеленського, головними героями нового серіалу стануть відомі українські політики. “Павло Лазаренко буде крутити шури-мури з Юлією Тимошенко, Віктор Янукович з Інною Богословською, Віктор Ющенко з Ганною Герман, а Микола Азаров з Іриною Фаріон. Не всім політикам-чоловікам знайдеться пара у Верховній Раді, адже жінок у політиці менше. Тому декому доведеться спробувати себе в одностатевих стосунках – зокрема, один із комуністів та хтось, радикально налаштований. Час від часу політики будуть мінятись коханцями, зраджуватимуть одне одному, народжуватимуть назаконно-народжених дітей. У “Санта-Раді” все буде за законами жанру.” – резюмує Зеленський. Відомо, що вихід пілотної серії серіалу заплановано на початок літа. Про довготривалість “Санта-Ради” говорить і контракт між “Студією Квартал-95” та телеканалом “1+1”, в якому передбачено показ серіалу аж до березня 2015 року включно. 
  У містечку Мерефа Харківської області новонародженого хлопчика назвали незвичним ім’ям Вікфедян. Як повідомляє газета “Мереф’янський Вісник”, батьки заявили, що назвали так сина на честь президента України Віктора Федоровича Януковича. У Мерефянському РАГСі повідомили, що у їхньому місті батьки дуже часто стали давати своїм дітям незвичайні імена. Так 2012 року в Мерефі зареєстровано народження хлопчиків з іменами Хлопчик, Ключ-на-18, Альона, Єнакієве, Оптімус Прайм, Михалич, Сабзіро, Кефір, Шмон, Чіча, а також дівчаток Каністра, Борода, Клава Антуанетта, Ъ, Лолабай, Чіча, Кірпіч. Крім того, серед них були і трійнята Немишля, Мишля і Кудишля. Частина батьків повернулися до старої радянської традиції називати дітей на честь політичних діячів або подій. У зв’язку з цим були зареєстровані імена Вікфедян (Віктор Федорович Янукович), Покравня (скорочено від Покращення вже сьогодня), Дапашліви (на честь відомого вислову Миколи Азарова) і Паррегашесе (Партія Регіонів наше все). Психологи приватної клініки «Черепахасобака», що крім іншого займаються вивченням природи появи незвичайних імен, пов’язують цю тенденцію з бажанням батьків виділити своїх дітей серед інших. “Якщо так піде і надалі, то невдовзі серед своїх однолітків будуть виділятися діти з іменами Іван, Сергій, Дарія, Наталія, Чіча,” – обурюється психолог клініки «Черепахасобака» Колайдер Іванович Миш’як. З ним згоден і його колега, психолог-сантехнік, Теплодир Васнецов. “Це ж жах якийсь. Яке слово на вулиці не промов – відразу відгукується якась дитина!” – авторитетно, але з нотками паніки, заявив Теплодир. Представники Мереф’янського РАГСу Серена Вільямс і Джонні Кейдж також відзначають масове надходження заяв від населення на зміну своїх імен і прізвищ. Так, Іван Мороз захотів поміняти своє ім’я на Сильний, Степан Мозочок вирішив змінити прізвище на Гіпоталамус, Клавдія Сталлоне вирішила повністю змінити ім’я і прізвище на Серену Вільямс, Петро Козявкін побажав стати Джонні Кейджем, а тезка відомої письменниці Дарья Донцова стала Агатою Крісті. Представники РАГСу не можуть пояснити, з чим пов’язане масове бажання населення змінити своє ім’я. Та серед місцевого населення ходить думка, що причиною, яка спонукає їх співгромадян називати своїх дітей дивними іменами або міняти свої власні імена, став побудований недавно в цьому районі завод з виробництва клею. Павло Коваль спеціально для 
  У комітеті SMM та digital-інновацій Верховної Ради розробили проект, який змусить народних обранців приходити на своє робоче місце частіше. Про це повідомляє “Голос України”. “Потрібно мотивувати депутатів приходити на засідання, гейміфікувати цей процес, – розповідає автор амбітного проекту Геннадій Продажний, – А ідея з використанням Foursquare з’явилась майже випадково. Ми з колегою посперечались, на яких сайтах найбільше часу проводять наші народні обранці. Він був упевнений, що депутати вивчають нові законопроекти на rada.gov.ua, я ж казав – що в соцмережах. Під час одного із засідань, ми пройшлись між рядами, крадькома заглядали в iPad’и депутатів. До речі, ледь не схопили тумаків від «Свободи», які вирішили що ми провокатори… Після цього дослідження з’ясувалось, що депутати масово використовують соціальні мережі, зокрема, і Foursquare.” Розробивши проектну документацію, українська делегація на чолі з Продажним вирушила до США. Керівництво Foursquare постійно переносило зустріч, тому українцям довелось провести довгі три тижні на сонячній чужині. Врешті було досягнуто певних домовленостей. “Скажімо, якщо користувач чекіниться тільки у дні, коли приймаються важливі законопроекти – він отримує бедж «Тушка», – каже Продажний, – Якщо чекіниться в інших місцях в робочий час – отримує бейдж «Сумісник» і ця інформація негайно потрапляє до голови Верховної Ради Володимира Рибака. А от сумлінні депутати отримуватимуть інші беджі (які саме – поки що секрет) та безкоштовний чай у буфеті Верховної Ради.” На реалізацію проекту вже виділено 2 млрд. грн. Ці кошти призначено для закупівлі смартфонів та планшетів (через поважний вік, не всі депутати можуть розгледіти дрібні букви на екрані «розумного» телефону – прим. ред.), а також на покриття WI-FI найвіддаленіших закапелків Верховної Ради. Також Геннадій Продажний оприлюднив деякі цікаві статистичні дані: • опозиційні депутати активніше використовують соцмережі, ніж провладні; • станом на сьогодні «мером» Верховної Ради є користувач BORSCHENKO, яка перейняла естафету у sexynastia1991; • cеред політиків лідерами є представники фракції УДАР, які чекінились під час нічної варти біля трибуни. Нагадаємо, Foursquare — соціальна мережа з функцією геопозиціонування, призначена для роботи з мобільних пристроїв. Орест Никифорук спеціально для 
 За словами депутата, на фото добре видно видавлене під час бійки скло. Нагадаємо, 19 березня у Верховній Раді спалахнула бійка між депутатами «Свободи» та Партії Регіонів. Під час бійки народному депутатові від ВО «Свобода» Ірині Сех розбили губу та окуляри, повідомив на своїй сторінці у Facebook лідер фракції Олег Тягнибок, виклавши фото розбитих окулярів. 
  Канал СТБ продовжує кастинг нового сезону телепередачі “Битва екстрасенсів (Україна)”. За словами продюсера шоу Олексія Удовіцкіна, бажання взяти участь у новому сезоні виявила рекордна кількість бажаючих, серед яких, окрім представників України, є кандидати з ближнього зарубіжжя, Європи, Латинської Америки і навіть один ескімос з Аляски. “Є дуже багато цікавих учасників, – передає слова Олексія Удовіцкіна газета «Нерухомість в Житомирі», – Серед іноземців особисто мене дуже вразили близнюки з Румунії, які можуть читати думки один одного; чаклун з Угорщини, який готує чудовий гуляш і зразу на ньому ворожить; бразилець, який передбачає майбутнє при вигляді оголених жіночих грудей; а також жовта канарка Річард, яка ворожить за допомогою свого помічника – колишнього листоноші з Англії.” “На жаль, багатьох наших іноземців вислав з країни ДержНаркоКонтроль, але ми не сумуємо, адже і серед українців теж є кілька нестандартних особистостей, – продовжує Олексій, – Наприклад, житель Івана-Франківська, який, за його словами, живе в паралельному вимірі з 1992 року, де, зокрема вдало ухилявся від військової служби, житель полтавської області, який ворожить на власному волоссі зі спини, а також киянин, який по руці може визначити, скільки у людини пальців.” “Але нам хочеться, щоб у новому сезоні була особлива родзинка, ВІП учасник, якого знала б вся країна, – продовжує бесіду виконавчий продюсер шоу Галина Пілютіковіч, – Саме з цією метою ми звернулися до радника президента Ганни Герман. Адже Ганна Миколаївна володіє унікальними якостями, необхідними для участі в нашому реаліті-шоу – вона з легкістю може пояснити незрозуміле та перетворити невідоме у очевидне, що вона не раз робила з висловлюванням свого працедавця. Досить згадати, як Ганна Миколаївна з легкістю і переконливо довела та обґрунтувала, що Чехов був дійсно українським поетом.” За словами продюсерів, на початку року вони відправили Ганні Герман запрошення взяти участь у шоу, але відповіді так і не дочекалися, тому в них зародилася надія на позитивну відповідь після ретельного обмірковування Ганни Миколаївни. Але вже після повторного запрошення з адміністрації президента прийшла різка негативна відповідь. “Нічого страшного, – стверджує Олексій Удовіцкін, – У нас ще є варіант з Олегом Ляшком, який вміє передбачити нещастя певною частиною тіла, та Михайло Чечетов, який феномен у принципі.” Павло Коваль спеціально для 
  15 березня о 9:00 голова Верховної Ради України Володимир Рибак виніс із дому новорічну ялинку. Про це повідомляє офіційний портал Верховної Ради України. За словами очевидців, В.Рибак викидав ялинку соромлячись. Ряд експертів вважає, що він зробив це під тиском дружини Альбіни Іванівни, яка, ймовірно, лобіювала таке рішення ще з січня. Cпікер приніс ялинку в дім напередодні Нового року 31 грудня, стверджують джерела, територіально близькі до будинку голови Верховної Ради. За підрахунками аналітиків, ялинка простояла в домі у Володимира Рибака близько 2,5 місяців. Зазначимо, за статистикою, більшість українців позбавляються новорічних ялинок в період із лютого по березень. 
  Захисник екс-прем’єра України Юлії Тимошенко Сергій Власенко планує поїхати на Апенінський півострів на запрошення екс-прем’єра Італії Сільвіо Берлусконі. Екс-депутат і адвокат займеться захистом Берлусконі в суді, повідомляє прес-служба партії “Батьківщина”. Після парламентських виборів 2013 року італійська Феміда знову взялася за “справи Берлусконі”. Тільки в березні по Берлусконі має бути винесено три рішення, серед них і у скандальній “справі Рубі”. “Як виявилось, в Італії пристально слідкували за моєю діяльністю у справі захисту Тимошенко, – розповідає Сергій Власенко, – І, очевидно, високо оцінили мою професійність як адвоката. Від пана Берлусконі прийшла пропозиція, від якої… ще донедавна я б відмовився. Але, враховуючи репресивні дії з боку влади, у мене немає іншого вибору, як погодитись. Це зважене рішення, яке ми прийняли разом із Юлією Володимирівною.” За словами Власенка, своєю поїздкою до Італії він вб’є відразу двох зайців. “По-перше, оскільки в Україні працювати мені і так не дають (ні депутатом, ні адвокатом), я зможу продовжувати адвокатську практику із не менш шанованим клієнтом ніж Юлія Володимирівна, і теж екс-прем’єр-міністром. По-друге, побачивши, що у мене з’явився новий підзахисний, і я не зможу бути на слуханнях Тимошенко, влада нарешті відпустить мене за кордон, – а не арештує. І така перспектива мені подобається більше.” – говорить з надією Власенко. Наразі екс-депутат нашвидкуруч проходить початковий курс італійської мови. Нагадаємо, 6 березня Вищий адміністративний суд України позбавив депутатських повноважень народного депутата фракції “Батьківщина” Сергія Власенка. Крім того, прикордонна служба неодноразово відмовляла опозиціонеру у виїзді за кордон. 
  8 березня близько 8:22 у власному помешканні прем’єр-міністр України Микола Азаров привітав свою дружину з Міжнародним жіночим днем. Про це повідомляє прес-служба Кабінету міністрів України. У своєму привітанні Азаров відзначив збільшення ролі жінки в розвитку сучасного демократичного суспільства. Кульмінацією привітання Людмили Азарової стало піднесення їй розкішного букету рідкісних підсніжників. “Дякую!” – цитує слова дружини Азарова прес-служба Кабінету міністрів України. За повідомленням ряду ЗМІ, 8 березня в Україні відзначається Міжнародний жіночий день. Нагадаємо, підсніжник занесений до Червоної книги України. 
  Президент України Віктор Янукович відзначився черговим конфузом під час покладання квітів до пам?ятника Тарасу Шевченку в Каневі з нагоди 199-ї річниці від дня його народження. Під час короткого брифінгу біля підніжжя Чернечої гори, Янукович назвав футболіста Андрія Шевченка правнуком великого Кобзаря. “Сьогодні ми вшанували великого Кобзаря, якого без сумніву, можна вважати батькам української нації. І ми сміло можемо заявити, що сьогодні справа Тараса Шевченка продовжується. Так його правнук Андрій Шевченко, за підтримки уряду, прославляє футбольні потуги України у світі, а віднедавна ще й проявляє себе як успішний держуправлінець на посаді голови пенсійного фонду“, ? цитує Віктора Януковича інтернет-газета ДОБА. Зазначимо, що насправді Андрій Шевченко не є правнуком Тараса Шевченка. Відомий футболіст є пра-правнуком внучатого племінника Кобзаря по маминій лінії, тобто не є прямим кровним родичем. Про всяк випадок також зазначимо, що активістки FEMEN Інна та Олександра Шевченко не мають жодних родинних зв’язків ні з Андрієм, ні з Тарасом Шевченком. Павло Войтків спеціально для 
  Народний депутат України від фракції ВО “Свобода” та кандидат філологічних наук Ірина Фаріон запропонувала створити Інститут української російської мови. Мовознавець запропонувала вивчати український варіант російської мови за аналогією з американською англійською. Про це повідомила газета “Голос України”. “Всі ми знаємо про існування американського варіанту англійської мови, – пояснює Ірина Фаріон, – Цей варіант розвивається незалежно від уряду Великобританії, його вивчають у школах Сполучених Штатів Америки, послуговуються у побуті, використовують у засобах масової інформації тощо. А тепер повернемось в Україну. Неозброєним оком видно, наскільки російська мова на території нашої держави відрізняється від її російського варіанту. Наприклад, ми говоримо “в Україні”, а росіяни – “на Україні”. Буква “г” у нас звучить зовсім не так, як в Росії. Зрештою, для українців звичніше чути “шо”, а не “что”. І в такому звучанні немає нічого поганого чи неправильно – це просто інший суто український варіант російської мови.” Політик впевнена, що українська російська мова заслуговує на автономію. “То чому б не відокремити український варіант російської мови від Москви та не закріпити певні відмінності у вигляді мовних норм?! Для цього потрібно створити у складі Національної академії наук відповідний Інститут української російської мови, котрий буде досліджувати це питання, та пропонуватиме подальші шляхи розвитку російської мови в Україні.” – резюмує Ірина Фаріон. Відомо, що ініціативу підтримало керівництво фракції ВО “Свобода”, і на днях Ірина Фаріон планує звернутися з відповідними пропозиціями до міністра освіти і науки Дмитра Табачника. Олег Суховірський спеціально для 
  Ведучий політичного ток-шоу на телеканалі Інтер “Шустер Live” Савік Шустер каже, що у зв’язку з лояльною позицією до прем’єр-міністра Азарова на останній передачі, на нього значно посилився тиск з боку громадськості. Телеведучий запевняє, що в інтернеті на нього вже не раз робили фотошоп. “На останньому ефіру “Шустер Live” Микола Янович розповідав про покращення, спричинені владою, а гості програми його чомусь не розуміли. Я попросив прибрати з екрану “градусник”, який показував [низький] рівень підтримки політика, оскільки “що тут незрозумілого?”. Після цього все і почалось: ці жарти в інтернеті, меми, фотожаби“, – розповів Шустер. Він також переконаний, що опозиціонери ведуть за ним спостереження. “Сьогодні навколо мого будинку з’явилися ймовірно опозиціонери у костюмах мультиплікаційних градусників, які під виглядом роздачі рекламної продукції ведуть негласне спостереження за мною. У цьому є і елемент психічного тиску – так опозиція демонструє, що просто відверто знущається над ведучим найуспішнішого політичного ток-шоу країни“, – вважає журналіст. 
  Щотижневий журнал «Таблоїд» оприлюднив сенсаційні фото, на яких міністр освіти України Дмитро Табачник о другій годині ночі у темному провулку біля вулиці Кільцева у Києві купує сало. Про це написав на своїй сторінці в соціальній мережі “Фейсбук” редактор видання Роман Єллов. Пізніше стало відомо, що журнал не можна знайти у жодному кіоску Києва. “Хоча чоловік на світлинах одягнений у темні окуляри та плащ, у момент, коли він перевіряє якість продукту, добре видно, що це саме Дмитро Табачник, – пише Роман Єллов, – На одній з фотографій зафіксовано куштування невеличкого шматка сала. У цей час на обличчі чоловіка проявляється вираз екстазу.” У коментарях у соціальній мережі Facebook відразу почалась перепалка. Зокрема ряд користувачів піддали матеріал журналу “Таблоїд” та самого редактора гострій критиці, адже, за їх версією, “проросійсько налаштований політик апріорі не міг отримати екстазу від сала, а симулювати не було потреби“. Крім того вони запевнили, що фото – не що інакше, як “фотошоп”. Один з прихильників політики міністра навіть заявив, що у Табачника є алібі: о другій години ночі він особисто бачив, як той купував російську горілку і матрьошки. Пізніше ряд користувачів Facebook заявили, що обходили ряд київських кіосків, які продають пресу, і журналу “Таблоїд” не знайшли. “В такому випадку журнал вилучили з продажу через його зміст“, – відповів редактор журналу Єллов і перестав відповідати на запитання. Ми продовжуємо слідкувати за ситуацією. Мрія Мрієчко спеціально для 
  22 лютого, з нагоди третьої річниці інавгурації Президента, відбувся телеміст “Діалог з країною”, де люди з різних міст України могли задати питання Віктору Януковичу. Під час включення в рідному місті Президента на Єнакіївському металургійному заводі, не всі охочі змогли задати питання главі держави, в тому числі і його дружина Людмила Янукович. Про це повідомляє УНІАН з посиланням на газету “Енакиевский рабочий”. “Коли я дізналася, що буде телеміст з президентом, я вирішила теж прийти на зустріч і, як простий громадянин, задати питання. Яке ж було моє здивування, коли мене не впустили на завод, мотивуючи це тим, що мене немає в списках. Я давно не бачила чоловіка і хотіла поцікавитися як в нього справи, чи добре він харчується, бо знаю, що в нього дуже напружена робота і часто не вистачає часу повноцінно поснідати.” – сказала перша леді країни. Журналісти також поцікавилися, як часто Людмила Янукович спілкується з чоловіком. “На жаль, останнім часом це стається досить рідко. Я йому частенько пишу смс із текстом “Передзвоніть мені”, однак досі жодної відповіді не отримала. Не знаю, чи в нього змінився номер, чи хтось спеціально мене позбавив зв’язку із Віктором Федоровичем. Ще 2 місяці тому я «Новою поштою» передала йому зимові рукавички, які особисто зв’язала і цікаво дізнатися, чи підійшли вони йому. Якщо у вас буде нагода побачити президента, запитайте його будь-ласка“, – передала своє прохання Людмила журналістам. Нагадаємо, що востаннє Людмила Янукович виступала перед телекамерами у 2004 році на мітингу в Донецьку зі своєю знаменитою промовою про наколоті апельсини. Сергій Микита спеціально для 
  
  Керівництво телеканалу “Інтер” запропонувало ведучій Анні Безулик вести програму про погоду. Про це повідомляє прес-служба телеканалу. Програма “Погода з Анною Безулик” буде виходити з понеділка по п’ятницю о 20:35 після “Подробиць” та “Спорту в подробицях”. “На сьогоднішній день формат програми про погоду різко недооцінений керівництвом телеканалу Інтер. І разом з тим є незадіяною прекрасна телеведуча Ганна Безулик, яка, безумовно, заслуговує на те, щоб мати щовечора свої п’ять хвилин у прайм-таймі. Я впевнений, що нова програма про погоду Ганни Безулик стане найпопулярнішою “погодною” передачею на українському телебаченні та дозволить суттєво зміцнити позиції телеканалу“, – зазначив директор ТОВ “Національні інформаційні системи” Євгеній Кисельов. “Це рішення в компетенції керівництва каналу“, – цитує сайт каналу слова Анни Безулик. Перша програма “Погода з Ганною Безулик” вийде на телеканалі “Інтер” у понеділок, 25 лютого 2013 року в 20:35. Нагадаємо, раніше керівництво “Інтера” запропонувало співпрацю ведучому Савіку Шустеру. “Шустер Live” замінить в ефірі ток-шоу “Справедливість” з Анною Безулик. 
  У Новограді-Волинському Житомирської області на місці знесеного пам’ятника Володимиру Леніну встановлять монумент народному депутатові України Володимиру Литвину. Про це повідомляє видання “20 хвилин”. Таке рішення підтримали 44 депутати новоград-волинської міської ради. Проти проголосували два свободівці, які виступали за заміну Леніна Степаном Бандерою. “Мені особливо приємно, що дебати навколо демонтажу пам’ятника Леніну точилися місяцями, а рішення по нашому шанованому Володимиру Михайловичу ми прийняли так швидко і майже одностайно“, – сказав лідер фракції Народної партії у міськраді Сергій Лавренчук. “Тут не було ніяких інших варіантів. Пам’ятник нашій землячці Лесі Українці у місті вже є, Тарасові Шевченку – теж. А ось Володимиру Литвину, який вклав у свою малу батьківщину стільки душі й грошей, – немає. Депутати рано чи пізно мали виправити цю несправедливість“, – зазначив представник фракції Партії регіонів у міськраді Борис Подвладочний. За повідомленням надійних джерел, депутати від Народної партії, аби зекономити, проштовхували ідею, аби пам’ятник Леніну переробити – змінити голову Володимира Ілліча на голову Володимира Михайловича і прибрати із рук кашкета. Але категорично проти виступили комуністи. Зрештою, фракції дійшли компромісного варіанту: Леніна перенесуть у невеличкий сквер у центрі міста, а на площі біля міськради з’явиться пам’ятник Литвину. За задумом, пам’ятник має бути встановлений до 28 квітня, коли народний депутат святкуватиме своє 57-річчя. Проте наразі невідомо, як монумент виглядатиме. За інформацією джерел, близьких до опозиційних фракцій, депутати від «Батьківщини» та «Фронту змін» готові проголосувати за невеликий бюст, а Народна партія наполягає на встановленні двометрової скульптури. Також досі невідомо, за чий рахунок фінансуватиметься проект: депутати із фракції Литвина в міськраді готові взяти на себе лише половину витрат. Тим часом новоград-волинці жваво обговорюють останнє рішення міськради на зупинках громадського транспорту. “Та яка разніца – Ленін чи Литвин. Обоє ж Володимири. Останній хоч на виборах пірєднік і градуснік подарив. Досі пользуюсь“, – каже жіночка років 55-60. “Добре, що хоч Лесю не додумалися на місце Леніна переносить. Бо чим нам ця Леся вже, горе мені, поможе? А Литвин як побаче, що ми його так любимо, то, може, ще щось нам від нього перепаде“, – додає бабуся у картатій хустці. Олесь Махно спеціально для 
  Депутати від опозиції, які блокують президію і трибуну Верховної Ради вже два тижні, щоб хоч якось зайняти себе, проводять різні розважальні, спортивні та інтелектуальні змагання. Про це повідомляє надійне джерело у Верховній Раді. Так, вже визначилися чемпіони першої та другої декади лютого по шахам, спортивному покеру, армреслінгу, грі «Що? Де? Коли?» та бадмінтону. Щоб урізноманітнити своє чергування в Раді, з цього тижня депутати планують провести чемпіонат з хованок, човникового бігу і “твістеру”. Але не тільки участю в змаганнях зайняті народні обранці. За словами народного депутата від фракції партії УДАР Віктора Пинзеника, на вихідних у самому залі Верховної Ради депутати зняли відеоролик в стилі “Harlem Shake”. Відеоролики, у яких після невеликої вступної дії люди танцюють шалені танці у різноманітних карнавальних костюмах, вже заполонили весь інтернет. Божевіллю піддалися такі компанії, як Google, Facebook, National Geographic Channel, загін норвезької армії та інші.  За словами депутата, у неділю ввечері перехожі були вкрай здивовані, коли побачили, як в будівлю Верховної Ради стали заноситися пакети з карнавальними костюмами, серед яких були костюми дикобраза, супермена, морквини, лосося, домовичка Кузі, єдинорога, бабака, журавля,  людини-ноги та інших. Крім того, усередину були занесені два велосипеди, мопед, надувний човен, бензопила, прапор Молдови і опудало Табачника. Пізніше в прекрасному настрої в Раду приїхали всі опозиційні лідери – Арсеній Яценюк, Віталій Кличко, Олег Тягнибок та Олександр Турчинов, який вже був одягнений в костюм сніжинки. “Ми зняли все дуже швидко, – ділиться враженнями Віктор Пинзеник, – Все наперед знали, що треба робити і в яких костюмах танцювати, тому все пройшло гладко і весело. Тільки Арсеній Яценюк відмовився одягати костюм кроля, хоч і обіцяв, а так все було гаразд. Відео зараз монтується і скоро буде викладене на YouTube.” Журналісти вже роблять ставки, що ж далі придумають для розваги народні депутати у Верховній Раді. Ставки, між іншим, вони зробили у переносній букмекерській конторі, яку організували депутати від Батьківщини. Павло Коваль спеціально для 
  Чемпіон світу з боксу за версіями WBO, IBF, IBO та WBA Володимир Кличко, молодший брат лідера партії УДАР Віталія Кличка, отримав посвідчення помічника народного депутата. Про це повідомляється на сайті УДАРу. Кличко-молодший відтепер працюватиме «громадським помічником» народного депутата від фракції УДАР Марії Матіос. “Згідно із Законом «Про статус народного депутата України», кожен депутат має право на обмежену кількість штатних помічників, котрим виплачується зарплатня з бюджету Верховної Ради, проте так звані «громадські помічники» державою не фінансуються, – повідомляє прес-служба партії УДАР, – На тому, щоб Володимир став помічником саме пані Марії, наполіг Віталій. На відміну від брата, українська мова Володимира далеко не в найкращому стані. А регулярне спілкування з відомою письменницею сприятиме прогресові у цьому напрямку.” Водночас одразу кілька народних депутатів від фракції УДАР не під запис повідомили, що насправді посвідчення помічника нардепа потрібне Володимирові, аби отримати постійний доступ у будівлю Верховної Ради. Депутати УДАРу, котрі продовжують блокувати парламентську трибуну, очікують силової атаки депутатів Партії регіонів, і Віталій Кличко прийняв рішення, в разі необхідності, задіяти в бою свого брата. Сам політик, за інформацію надійних джерел, також готовий до сутички. Нагадаємо, на випадок парламентських протистоянь Партію регіонів ще 2006 року підсилив чемпіон світу та олімпійський чемпіон з вільної боротьби Ельбрус Тадаєв. 
  Після цілого тижня облоги Верховної Ради опозиційними депутатами, її нарешті розблоковано. Сьогодні стало відомо, що на головний законодавчий орган було нанесено хакерську атаку, результатом якої стало розблокування Верховної ради і відновлення роботи парламентарів. Представники опозиційних сил відмовляються коментувати інцидент, оскільки не зовсім розуміють, що сталось. “Залучення “фахівців” такого виду діяльності як хакерство в українській політиці потрохи стає звичним явищем, – вважає політолог Володимир Фесенко, – Згадати хоча б ряд атак на сайти президента, чи тої ж Верховної Ради. Опозиція вже цілий тиждень блокує Верховну Раду. І депутати Партії Регіонів вже давно би розблокували її силовими методами, якби не лідер партії Удар і чемпіон світу з боксу Віталій Кличко. Тому провладна партія, ймовірно, вирішила піти іншим шляхом.” Наразі правоохоронці відслідковують, звідки була нанесена атака – з сесійної зали Верховної Ради чи ззовні. Та, на думку експертів, знайти винуватців навряд вдасться, оскільки атаки такого масштабу можуть організувати тільки професіонали, що добре знають свою справу і не залишають після себе слідів. Нагадаємо, ряд депутатів Верховної Ради вміють вправно обходити заборону системи “Рада” на одночасне голосування за кількох парламентарів. Андрій Возняк спеціально для 
  Комісар Європейського союзу з питань розширення та європейської політики сусідства Штефан Фюле висловив стурбованість ситуацією навколо секс-шопу “Шпілі Вілі”, який був закритий після візиту прем’єр-міністра України Миколи Азарова до супермаркету “Велика кишеня” на Печерську. “Я вважаю це тиском на малий бізнес і обмеженням сексуальної свободи громадян України, – передає слова єврокомісара видання Kyiv Post, – І це може стати додатковою перешкодою для вступу вашої країни до ЄС.” Деякі жителі району, де знаходився секс-шоп, також жалкують з приводу його закриття. “Як лікар я часто купувала там якісні медичні халати, а своїй доньці шкільний костюм за ціною нижче ринкової, – поділилася думками місцева жителька Любов Миколаївна, – Особисто знаю міліціонерів, які не раз купували там наручники в замін загублених.” Тим часом, сьогодні вранці під стінами Кабміну зібралося близько 15 осіб з плакатами на підтримку секс-шопу “Шпілі Вілі”, який, на думку присутніх, був закритий неправомірно. Серед учасників пікету були продавці магазину та постійні покупці, яким, за їх словами, обмежили конституційні права. Вони були одягнені в костюми медсестер, вчительок, сантехніків. Також були помічені люди в костюмах із латексу та з батогами в руках, але це, можливо, були випадкові перехожі. Через п’ять хвилин після початку пікету до будівлі Кабміну під’їхав автобус із співробітниками спецпідрозділу міліції Беркут, і більшість пікетувальників одразу розійшлися. Залишилися тільки люди в латексних костюмах з батогами, які спровокували міліцію на застосування сили, після чого їх повантажили в автозак і відвезли у відділення міліції. Побиті і задоволені, учасники пікету, коли їх вантажили в автозак, кричали: «Ми ще повернемося!» і «Свободу Шпилі Вілі!» Павло Коваль спеціально для 
  Позафракційний депутат Верховної Ради України Сергій Міщенко запропонував свою ідею, як розблокувати парламент та подолати парламентську кризу в державі. 6 лютого він вніс у Верховну Раду законопроект, згідно з яким депутатам, які відсутні на засіданні парламенту, дозволяється підтверджувати свій голос за допомогою програми інтернет-зв’язку Skype, повідомляє РБК-Україна. “Фактично, це той компроміс, який дозволить розблокувати трибуну Верховної Ради, – коментує Міщенко новий законопроект, – У разі, якщо народний обранець, через важливі причини, не може бути фізично присутнім у парламентській залі, він матиме змогу проголосувати з того чи іншого питання через відому інтернет-програму Skype. Технічні можливості електронного табло Ради дозволяють виводити на екран зображення. Відповідно, опозиція може переконатися, що голос «за» чи «проти» – це справді позиція депутата, а не того, хто за нього натискає кнопку.” За словами депутата, щоб зайвий раз не рекламувати іноземну програму, можна залучити до розробки українського варіанту “скайпу” вітчизняні IT-компанії. Процес голосування ж буде схожий на волевиявлення у американському Конгресі, коли конгресмен оголошує свій голос після того, як назвуть його прізвище. Колегам депутата така пропозиція сподобалася. Зокрема, голова фракції Партії регіонів Олександр Єфремов погодився, що ця ідея є новаторською, однак країна нині перебуває в такій ситуації, що треба вдаватися до будь-яких кроків, аби вийти з політичної кризи і нарешті почати приймати закони. Андрій Ганусич спеціально для 
  Під час перевірки цін на соціальні сорти хліба у київському супермаркеті “Велика кишеня” на Печерську, Микола Азаров вирішив оформити собі соціальну дисконтну карту для пенсіонерів, повідомляють “Українські новини”. Працівники супермаркету побоялися просити показати пенсійне досвідчення, необхідне для оформлення такої картки, тому просто попросили заповнити анкету. Отримавши дисконтну карту, прем’єр-міністр відразу використав її, купивши декілька буханок хліба, що обійшлись йому на 5% дешевше. “Ось бачите, і так дешевий хліб виходить ще дешевше“, – поділився думками з журналістами задоволений Микола Янович. Натомість постійні відвідувачі супермаркету стверджують, що у день візиту глави Уряду ціни на продукти у цьому супермаркеті були різко знижені. “Картопля і капуста стали по 2.50, цибуля по 1.70, м’ясо по 30 гривень, – розповідає постійний покупець Геннадій, – На сосиски, які раніше продавали по 15 гривень за кіло, сьогодні так знизили ціни, що стали роздавати їх безкоштовно, а за барбариски ще й доплачують! Вибачте, я дуже поспішаю, треба встигнути купити побільше продуктів за такими цінами – я за сьогодні вже вп’яте тут затарююсь… Зателефонував усім друзям і родичам – всі приїхали! Навіть дядько з Яготина приїхав.” За словами очевидців, після від’їзду Миколи Азарова, в супермаркет вишикувалась черга завдовжки у 200 метрів, а в самому супермаркеті відбулось кілька бійок через останні одиниці дешевих товарів. Відомо також, що на адресу Кабміну вже надходять численні листи від громадян, з проханням до прем’єр-міністра частіше проводити подібні перевірки. Крім того, громадяни просять додатково моніторити ціни на спиртне та м’ясо. Павло Коваль спеціально для 
  Народний депутат України, член фракції Партії регіонів Вадим Колесніченко написав заяву на вступ до партії «Свобода». Про це повідомляє надійне джерело в секретаріаті «Свободи». Вадим Колесніченко телефоном підтвердив цю інформацію. “Це правда!“, – коротко, українською мовою, прокоментував він, після чого повісив слухавку. Очільник «Свободи» Олег Тягнибок не зміг відповісти, чи буде прийнятий Колесніченко до лав партії. “Ми розглянемо його заяву, обговоримо це питання і повідомимо громадськість про рішення партії“, – заявив голова «Свободи». У Партії Регіонів цю подію коментувати відмовилися, пославшись на зайнятість. Політичні експерти здивовані вступом Вадима Колесніченка до «Свободи» і називають кілька причин такого рішення. Володимир Фесенко вважає, що все це є спецоперацією з розвалу «Свободи» із середини. “Колесніченко – ідейний українофоб і він зможе не лише виконувати роль так званого «крота», але й спробує перетягнути на свою сторону ключових націоналістів, що безумовно послабить позиції «Свободи»“, – прогнозує Фесенко. Абсолютно протилежну гіпотезу висловлює інший український політолог Вадим Карасьов. На його думку, Колесніченко вже давно працює агентом «Свободи» в середовищі Партії Регіонів, а зараз, з якихось причин, він вирішив вийти із прикриття. “В кінці 80-х Колесніченко працював агрономом у Волинській області. Ймовірно там націоналісти його і завербували. Після цього він пішов у політику і дуже швидко зробив кар’єру в Партії регіонів, що дуже дивно для виходця не з Донбасу, але це підтверджує те що його лобіювали якісь впливові сили“, – міркує Карасьов. За словами політолога, у партії влади завданнями Колесніченка було нагнітання антиукраїнських настроїв в державі. Такі настрої вигідні «Свободі», адже саме завдяки тезам про захист українців, мови та державності націоналісти і пройшли до Парламенту. Існує і третя гіпотеза, чому Колесніченко написав заяву на вступ у «Свободу». Надійне джерело у Партії регіонів стверджує, що на вихідних Вадим Колесніченко сильно програвся в карти. Гра велася на бажання, оскільки, як відомо, регіоналам гроші вже не потрібні – все й так їхнє. “На кон поставили бажання – хто програє, той вступає в «Свободу». Ось Вадик і програв, – заявляє інформатор, який особисто був присутній на грі, – Колесніченко навіть їздив до Тата [Віктор Янукович – прим. ред.] щоб ліквідувати це бажання. Але Тато сказав, що картярський борг для пацана – це святе.” Іван Грозненко спеціально для 
  Скандалом завершилось чергове засідання Верховної Ради України. Хвилю обурення у опозиції викликав прийнятий у першому читанні законопроект №13666, який щось забороняє. Про це пише якесь видання. “Цей закон безумовно покращить інвестиційний клімат в Україні, – вважає автор законопроекту, – Він сприятиме створенню нових робочих місць, наблизить нас на крок до вступу в ЄС, збільшить добробут простих громадян і ще щось.” Автор законопроекту не зміг пояснити, що саме забороняє новий закон, посилаючись на проблеми з пам’яттю. Однак голова Верховної Ради вважає, що голосування відбувалось за регламентом, а значить є легітимним. Тим часом представники опозиції вже виступили із заявою, що ця заборона є неконституційною, обмежує чиїсь права і вони вимагатимуть у Президента ветувати закон. Після обіду під будівлею Верховної Ради зібрались чиїсь прихильники. В руках вони тримали якісь плакати, і щось вимагали. Нагадаємо, раніше Верховна Рада прийняла закон, який щось дозволяє. Орест Никифорук спеціально для 
  Народний депутат України Сергій Ківалов придбав сервіс random.org, що використовується для генерації випадкових чисел. Про це повідомляє Watcher з посиланням на західні ЗМІ. Сайт random.org часто використовується для прозорих розіграшів призів. Сума угоди не розголошується, але експерти впевнені, що Сергій Ківалов дуже швидко поверне гроші, інвестовані в придбання Random.org. “Random.org працює з 1997 року, і є некомерційним проектом. Саме тому йому щодня довіряють тисячі людей, – розповідає експерт Денис Довгоколий, – Коли треба чесно і прозоро розіграти якийсь приз в конкурсі (за статистикою, найчастіше це iPhone), компанії звертаються саме до цього сайту. В правилах конкурсу так і пишуть: “Переможця буде обрано випадково за допомогою Random.org”. Тому на сайті random.org щодня розігрується тисячі новеньких айфонів. Поки незрозуміло, яким чином Сергій Ківалов зможе заробляти на проекті. Але, думаю, купуючи проект він виходив з думки, що “казино завжди у виграші”. Зрештою, всі ми пам’ятаємо вміння Сергія Васильовича правильно рахувати ще з 2004 року, а тому, впевнений, він дуже швидко знайде спосіб, як зробити так, щоб сервіс почав заробляти.” Подейкують, що рішення придбати random.org Сергій Ківалов прийняв після того, як кілька разів поспіль він приймав участь у розіграшах в Facebook, де потрібно було “лайкнути” ту чи іншу сторінку і поширити картинку з умовами участі, і не перемагав, оскільки сервіс Random.org жодного разу випадково не обирав його. Ймовірно, після придбання сервісу, везіння завжди буде на стороні народного депутата. 
  В Україні відбудеться всеукраїнський референдум щодо справи екс-прем’єра Юлії Тимошенко. За результатами референдуму буде остаточно визначено, чи причетна екс-прем’єр до вбивства Євгена Щербаня. Відповідний указ сьогодні, 28 січня, підписав президент України Віктор Янукович. Про це повідомляє ряд видань з посиланням на сайт президента. “Зважаючи на великий політичний резонанс “справи Щербаня” та численні прохання Заходу зробити суд над Юлією Тимошенко більш відкритим, було вирішено запитати думку народу з цього приводу, – цитують видання сайт президента, – Вже у березні буде проведено Всеукраїнський референдум, який визначить, чи причетна Юлія Тимошенко до вбивства у 1996 році в Донецьку депутата Євгена Щербаня.” Відповіді в бюлетені для голосування звучатимуть, за аналогією з судовою термінологією: “Винна” та “Не винна”. У разі, якщо більшість українців проголосує за невинність Тимошенко, її можуть відпустити. Якщо ж народ встановить вину екс-прем’єра, їй загрожує довічне ув’язнення. “Цим вчинком влада хоче показати Європі та США те, наскільки Україна демократична країна. Але ж усім нам відомо: в Україні головне не те, як голосують, а те, як рахують.” – прокоментував ситуацію політолог Олег Піх. Нагадаємо, 18 січня у Генеральній прокуратурі заявили, що завершили розслідування кримінальної справи про вбивство в 1996 році народного депутата Євгена Щербаня і підозрюють в організації вбивства Юлію Тимошенко. У відомстві не виключають засудження її до довічного ув’язнення. 
  У квартирі Миколи Азарова стався вибух. Про це повідомив представник прес-служби МВС України. Як стало відомо, 23 січня, близько 19:30, коли уся родина Азарових зібралась у вітальні для перегляду телевізійних новин, в коморі пролунав вибух. Після термінового розслідування по гарячих слідах було виявлено, що вибухнула банка солоних огірків, котра на зиму була припасена господинею. Під час вибуху ніхто не постраждав, однак було вчинено матеріальних збитків у вигляді “спаплюжених” шпалер та заляпаної підлоги. Оскільки господиня дому відмовилась брати відповідальність за вибух на себе, цілком імовірно, що винуватцем у справі визнають ТОВ “Господарочка”. Слідство у справі триває. Max_Brite спеціально для 
  Сьогодні, 22 січня, близько 5000 активістів утворили живий ланцюг, який з’єднав острів Тузла і Краснодарську область Російської Федерації. Про це повідомляє Керчинська служба новин. Акція носила назву «Цепь Славянской Соборности». Її організатором виступила невідома досі громадська організація «Тузлинское освободительное движение». За словами організаторів, мета акції – продемонструвати єдність, неподільність та соборність слов’ян. Також учасники акції виступають проти рішення першого секретаря КПРС М.Хрущова, який передав Крим у власність України, та проти Леоніда Кучми, який заявляв про те, що Тузла – це українська територія під час російсько-українського конфлікту 2003 року. Члени організації вибудували імпровізований ланцюг по усій території острова Тузла, від західного краю до його сходу та по дамбі, яка розташована з боку російської сторони і веде до Таманського півострова Краснодарської області. В руках вони тримали транспаранти «Восток и запад – вместе!», «Кучма, ты не прав!», «Славяне едины!», «Тузла без Кучмы!», «Даёшь СССР!», «Ленин – жив!» тощо. Цікаво, що між островом Тузла і російською дамбою існує водний перешийок довжиною близько 1 км. Проте, організаторів акції це не зупинило. У воді ланцюг єдності вибудували за допомогою моржів – членів товариства «Крымские тюлени». Близько 1000 осіб майже 15 хвилин дрейфували у воді тримаючись за руки і вигукуючи гасла. Не обійшлось і без ексцесів. На акцію прийшли прихильники «Батьківщини», які розгорнули транспарант «Юлі – Волю!». Спочатку виник невеличкий конфлікт. Та оскільки Тимошенко є слов’янкою, її вини у передачі Криму Україні немає, і вона також проти Кучми, організатори вирішили дозволити активістам «Батьківщини» залишитись на акції. Організатори заходу не змогли пояснити, чому акція відбувається саме 22 січня – у день Соборності України, проте зазначили, що відтепер акція буде проходити щороку. Зокрема, наступного року живий ланцюг з’єднає Москву і Севастополь. Іван Грозненко спеціально для 
  Прибічники ув’язненої Юлії Тимошенко почали всеукраїнський збір коштів для встановлення пам’ятника екс-прем’єру на Банковій. Про це повідомляється на сайті “Батьківщини”. Встановлення пам’ятника Тимошенко напроти Адміністрації Президента України стане помстою за те, що в ув’язненні її тримають під постійним прицілом відеокамер. На думку активістів, пам’ятник екс-прем’єра буде вказувати президенту, що і Вона спостерігає за ним. “В очі монументальній Юлії будуть вмонтовані відеокамери, направлені на Адміністрацію Президента України, – йдеться в заяві активістів, – Відео транслюватиметься на спеціально створеному каналі на YouTube. Таким чином ми будемо боротись з катами Тимошенко їхніми ж методами. Сподіваємось, цим кроком нам вдасться зменшити кількість відеокамер у місцях ув’язнення Юлії Володимирівни.” Прихильники Тимошенко розуміють, що на території Адміністрації Президента пам’ятника збудувати їм не дозволять, оскільки це суперечить законодавству, згідно з яким, на території Адміністрації можливий лише пам’ятник діючому президенту. Тому пам’ятник планують збудувати на приватній території одного з прибічників Юлії Володимирівни, що знаходиться неподалік Банкової. Ідею з пам’ятником підтримала партія “Батьківщина”. Зокрема, соратник Тимошенко Григорій Немиря особисто приймав участь у розробці концепції його дизайну. “Влада нам не дозволить назвати пам’ятник іменем Юлії Тимошенко, – розповідає Немиря, – тому пам’ятник носитиме народну назву “Леді Ю”. За концепцію монумента буде взято історію Жанни Д’Арк, з якою так часто порівнюють Юлію Володимирівну. “Леді Ю” буде прив’язана до стовпа власною косою, а навколо неї горітиме вогонь – вічний вогонь.” Крім політичної місії, встановлення пам’ятника матиме ще й лікувальну. Зокрема, німецькі лікарі Тимошенко впевнені, що усвідомлення того, що у Юлії Володимирівни є власний пам’ятник, покращить її психологічний стан і сприятиме одужанню. Сама Юлія Тимошенко, через інформаційну ізоляцію, поки ніяк не відреагувала на цю новину. Юра Діденко спеціально для 
  В мережі інтернет з’явились інтимні фотографії з особистого архіву доньки Юлії Тимошенко – Євгенії. Фото розміщені на сайті zhuzhaleaksxxx.com. Анонімні адміністратори сайту стверджують, що фотографії були отримані з особистого телефону доньки екс-прем’єра. На деяких фотографіях Євгенія Тимошенко сама, на деяких – в оточенні невідомих чоловіків. Автори сайту вважають, що ці чоловіки мають громадянство США. “Нам хитрістю вдалось отримати фотографії, що знаходились на телефоні Євгенії Тимошенко, – повідомляється на сайті, – На фотографіях видно, наскільки тісно Євгенія Тимошенко спілкується з американцями. Про їх американське походження говорить ряд ознак. Так у одного з чоловіків, що фотографувався поряд із Женьою, на правій руці красується татуювання із текстом “United States Department of State” (Держдеп США). На іншому фото Тимошенко стоїть разом з чоловіком, закутаним в американський прапор. На ще одній фотографії Євгенія обіймає чоловіка, що усміхається широкою американською усмішкою. Крім того, на одній з фотографій Женя сидить у автомобілі американської марки “Ford” і тримає в руках CD американської співачки Кеті Перрі.” На сайті також наголошується, що фотографії взято з телефону iPhone 5 виробництва американської компанії Apple. На даний момент сайт zhuzhaleaksxxx.com не відповідає. Очевидно, він піддається DDoS-атакам з боку опозиційних сил. Опозиція наразі не коментує появу нових компроматів на дочку екс-прем’єра. Нагадаємо, раніше в інтернеті у відкритому доступі з’явилось особисте листування доньки Юлії Тимошенко – Євгенії. Серед усіх листів адміністратори сайту zhuzhaleaks.com, на якому з’явився компромат, виділили листи до 36 адресатів, які говорять про надання лобістських послуг Тимошенко від США. 
  Під час новорічних канікул депутат Верховної Ради України Михайло Чечетов екстерном закінчив курси диригування в одній з музичних шкіл столиці. Про це сьогодні повідомили ряд ЗМІ. Зокрема, журналісти стали свідками того, як Чечетов показував своїм колегам-регіоналам диплом з відзнакою, отриманий за спеціальністю “Хорове диригування”. У одній з музичних шкіл Києва інформацію про навчання Чечетова підтвердили. “Михайло дуже сильна i харизматична особистість з яскраво вираженим чоловічим началом, – характеризує Чечетова його викладач, – Він природжений диригент, дуже артистичний і добре підготовлений фізично. Під час іспиту він не просто диригував, стоячи на місці, а постійно перебував у русі, бігав. Щоправда, із своєю родзинкою – бігав увесь час боком, наче краб, ніби між рядами парт. У цьому, безсумнівно, полягає його диригентська індивідуальність. Якби не робота депутата, Михайло міг до цього часу вже виступати на підмостках Нью-Йорку.” Колеги по партії високо оцінили успіхи Михайла Чечетова і навіть, подейкують, подарували йому грамоту “За внесок у розвиток Партії Регіонів“. Павло Коваль спеціально для 
  Два дні працівники Приватбанку не хотіли вирішувати проблему народного депутата Верховної Ради України Владислава Лук’янова. Ситуацію змінив гнівний пост депутата у соціальній мережі Facebook, після якого з Лук’яновим відразу ж зв’язались представники банку та конфліктну ситуацію було вирішено, повідомляє Watcher. “Пишу сюди, бо накипіло. Політика роботи з клієнтами в Приватбанку – нижче плінтусу! – обурюється у Facebook-пості Лук’янов, – Вчора випадково забув пароль до банківської картки, і при спробі зняти гроші її заблокувало. Послав до банку помічника, але зажадали моєї особистої присутності. Коли знайшов час і прийшов сам, у них виявився обід. Спробував телефонувати на гарячу лінію, так спочатку очікував пів години, потім питання дурні задавали. Прийшов знову – документи якісь просять. Я їм кажу, що я депутат, а вони: “Та хоч президент! Правила для всіх одні!” Що за бюрократія! Сиджу тепер без грошей, з кількома годинами втраченого часу (депутатського часу!), і зіпсованими нервами. Буду розривати співпрацю з Приватбанком.” Гнівний пост Лук’янова відразу набрав сотні вподобань та поширень у Facebook. А через пів години після його публікації до депутата зателефонували з банку і проблему було миттєво вирішено. За словами Владислава Лук’янова, написати у Facebook йому порадили друзі, що вже стикались з подібними проблемами. Зазначимо, користувачі соцмереж регулярно високо оцінюють роботу служб комерційних установ, що моніторять соціальні мережі на наявність негативних відгуків. 
  Сьогодні стало відомо, що у січні 2013 року колишній міністр інфраструктури Борис Колесніков покине Україну. Про це член Партії регіонів заявив на прес-конференції, повідомляє газета “Залізничник”. Крім того, екс-міністр вибачився перед українцями за грандіозний провал запуску південнокорейських потягів Hyundai в Україні. “Мені, як людині, що була відповідальною за цей проект, дуже соромно перед співвітчизниками, – з сумом говорить Борис Колесніков, – Важко уявити, скільки людей через мене пропустили свої рейси на літаки, запізнилися на важливі зустрічі. А скільки людей, у тому числі й маленьких дітей, мерзло у ці холодні грудневі дні в поїздах, де не було світла… Мені справді соромно за це.” Невдовзі у ЗМІ просочилась інформація про те, чому Колесніков так поспішає покинути Україну. Стало відомо, що особою екс-міністра зацікавилось керівництво компанії Hyundai у Південній Кореї. Зокрема, найближчим часом Борис Колесніков може стати топ-менеджером компанії. В обов’язки регіонала буде входити продаж продукції Hyundai у країни третього світу. На думку представників корейської корпорації, тільки Колесніков спроможний продати в Індію, В’єтнам та Марокко потяги й автомобілі Hyunday віком від 3 до 5 років за ціною нових. Нагадаємо, 24 грудня швидкісний потяг “Хюндай” прийшов вчасно. Ліда Шишко спеціально для 
  26 грудня міністр соціальної політики Наталія Королевська призначила голову правління Пенсійного фонду України. Ним став екс-футболіст і соратник Королевської на виборах до Верховної Ради – Андрій Шевченко. Про це повідомила прес-служба Кабінету Міністрів. “Андрій Шевченко, впродовж усього часу нашої з ним співпраці, показав себе як людина серйозна і відповідальна, – цитує прес-служба слова Королевської, – Він не раз заявляв, що прийшов в політику серйозно і на довго. До того ж, Андрій вже завершив свою футбольну кар’єру, а тому прекрасно розуміє потреби людей, які виходять на пенсію. Я впевнена, що це розуміння, в сумі з його професіоналізмом, допоможе Андрію Шевченку стати достойним головою правління Пенсійного фонду України.” Міністр соціальної політики вже представила нового керівника членам правління Пенсійного фонду. Андрій Шевченко у свою чергу пообіцяв, що на новій посаді докладатиме усіх зусиль, щоб підняти розмір середньої пенсії до рівня в 500 євро. Нагадаємо, 24 грудня Наталію Королевську назначено міністром соціальної політики України. Раніше, на виборах 2012, партія Наталії Королевської “Україна – Вперед!”, у виборчому списку якої Андрій Шевченко був під другим номером, не пройшла до Верховної Ради. 
  17 грудня прем’єр-міністр України Микола Азаров святкував свій 65 день народження. Хоча в пресі повідомлялось, що ювілей Азаров відсвяткує у вузькому сімейному колі, наближене до голови Уряду джерело повідомило, що невеличка закрита вечірка з цього приводу таки відбулась, повідомляє LifeNews. За інформацією джерела, на святкуванні дня народження Азарова, що проходило в одному із Київських ресторанів, були, зокрема, президент Віктор Янукович та голова Верховної Ради Володимир Рибак – з дружинами. Янукович на вечірці відмітився танцем. “Після пісень Кіркорова і Кобзона, хтось увімкнув запис PSY “Gangnam Style”, – розповідає джерело, – і тут Януковича понесло. Хто б подумав, що він такий палкий шанувальник цього танцю! Віктор Федорович у такт музиці підстрибував, рухав зап’ястями, крутив рукою над головою, і при цьому викрикував “Оп-па Регіон!” Іменинник та інші гості весело аплодували новоспеченому танцюристу.” Закінчилась вечірка, за словами джерела, близько опівночі. Нагадаємо, раніше на честь дня ООН танець “Генгнам стайл” станцював генсек організації – Пан Гі Мун. 
  14 грудня близько 13.00 на вулиці Інститутській у Києві, неподалік будівлі Верховної ради, сталася пожежа. Відповідальність за підпал будівлі взяла на себе політична партія ВО “Свобода”. Відповідну заяву у п’ятницю поширила прес-служба партії. “Ми, чітко усвідомлюючи всі наслідки скоєного, заявляємо про те, що активісти-депутати нашої партії у п’ятницю здійснили підпал житлового будинку, який розташований на вулиці Інститутській 15\5“, – йдеться у повідомленні прес-служби. Зазначимо, народні депутати від фракції ВО Свобода – недоторканні. За словами “свободівців”, даний будинок був обраний не випадково. “Будинок знаходиться неподалік Верховної Ради. І це – перше попередження. Ми ставимо ультиматум – або Азаров і всі народні депутати в Раді розмовляють українською, або цей цирк [Верховна рада – UaReview] горітиме разом з усіма його клоунам-регіоналами“, – заявили в “Свободі”. Народний депутат від ВО “Свобода” Андрій Мохник в коментарі нашому виданню натякнув, що ідейним натхненником підпалу була Ірина Фаріон. Нагадаємо, раніше Фаріон, звертаючись до Азарова, сказала: “Мову не знають або політично упереджені, або розумово відсталі. У якій системі координат перебуваєте ви?” Катерина Загребельна спеціально для 
  Президент Віктор Янукович підписав Указ про призначення Миколи Азарова Прем’єр-міністром України. Про це повідомляє прес-служба президента. А Микола Азаров про це повідомив у своєму твіттері. Твіт “Ще дві ріки” (Ще 2 роки) Миколи Азарова менш ніж за добу зібрав понад 16 тисяч ретвітів. Це абсолютний рекорд популярності для українського твіттера. Крім ретвітів, твіт Азарова отримав масу відповідей. Зокрема народний депутат від фракції ВО “Свобода” Ірина Фаріон написала: “Казав Сократ: Говори – і я тебе побачу…” Нагадаємо, раніше рекорд у твіттері належав попередниці Азарова на посту прем’єр-міністра України – Юлії Тимошенко. 
  12 грудня 2012 року, під час першого пленарного засідання Верховної Ради 7-го скликання, народний депутат України Таїсія Повалій (фракція Партії Регіонів) зламала ніготь. Про це журналістів повідомила сама регіоналка. “Я дуже зла! Бо вже встигла ніготь зламати, – обурюється Повалій, – Ці системи голосування зовсім не пристосовані для жіночих рук. Депутати за щось там голосували, і я собі з ними – я ж теж депутат! – картку вставила, кнопку якусь натиснула – так і зламала.” Крім того, Таїсія Повалій залишилась незадоволена робочим місцем депутата. На її думку, воно надто тверде. До того ж, за словами Золотого голосу України, їй з проходу дує. 
  Новим прем’єр-міністром України стане Людмила Янукович. Відповідне подання на розгляд Парламенту підписав сьогодні, 7 грудня, Віктор Янукович. “Щойно Президент України Віктор Янукович вніс пропозицію щодо призначення на посаду Прем’єр-міністра України Янукович Людмили Олександрівни“, – заявив з трибуни парламенту голова Верховної Ради Володимир Литвин. “Я почув свіжі ідеї, що відповідають викликам, які стоять перед країною сьогодні, – прокоментував своє рішення Янукович, – Хоча я добре розумію свою особисту відповідальність, це було виважене сімейне рішення.” За словами президента, Людмила Янукович хороший господар. “Вона дуже добре справляється з хатніми справами: у домі порядок, посуда, як то кажуть, помита. Сімейний бюджет завжди порахований, гарно схований. А синів он яких виростила! Гріх такі таланти не використати на користь державі.” – прокоментував Янукович. На думку експертів, склад нового уряду залишиться майже незмінним. Нагадаємо, Людмила Янукович з 1972 року є дружиною Віктора Януковича. 
  Верховна Рада 6-го скликання незабаром припинить свою роботу. Щоб відсвяткувати цю подію, у другій частині грудня відбудеться прощальна вечірка, що пройде в форматі випускного балу. Відбудеться депутатський “випускний” у ресторані одного з найдорожчих готелів Києва “Hyatt Regency Kiev”, повідомляють ЗМІ. “Частина депутатів перейде до нового складу парламенту, а частина шукатиме собі іншу роботу, – розповідає голова ВР Володимир Литвин, – Та незважаючи на політичні розбіжності і особисту неприязнь, усі ми сумуємо з приводу розлуки – все-таки, сім років разом! Тому й ідея з випускним, піднята кимось з депутатів у кулуарах, була схвалена одностайно.” Як стало відомо, з державного бюджету на проведення цього “випускного” було виділено 2,8 млн грн. Ведучим (тамадою) свята стане комік та шоумен Володимир Зеленський. Також без несподіванок і у виборі музичного супроводу – хедлайнером свята стане новообраний депутат Верховної Ради 7-го скликання Таїсія Повалій. Поки що жоден з депутатів не відмовився від участі у святі. Олег Суховірський спеціально для 
  
  Активісток жіночого руху FEMEN обурила новина про звільнення офіціантки їдальні Верховної ради України Юлії Борщенко лише за висловлення своєї громадянської позиції. Члени руху вважають, що рішення про звільнення продиктоване виключно політичними мотивами. Про це повідомляється на сайті Femen. Активістки вважають, що якби офіціантку спіймали на гарячому опозиційні депутати [а не депутат від КПУ – UaReview], ніякого звільнення б не було. На знак протесту, одна з “феменок” Тая Тіщенко вийшла під Верховну Раду, роздягнувшись до пояса. Крім грудей, дівчина продемонструвала плакат із надписом “Возьми Юлю на работу”. Акція тривала близько 8 хвилин, і закінчилась традиційним для “Фемен” затриманням активістки працівниками міліції. “Депутати, які виганяють Юлію Борщенко з їдальні, женуть її просто на трасу! Адже чим ще залишається зайнятись екс-офіціантці? Після такої “слави” і запису в трудовій книзі її вже не візьмуть на нормальну роботу.” – розповіла ЗМІ активістка жіночого руху Інна Шевченко, – “Тому ми вимагаємо, щоб Юлю взяли назад в їдальню Верховної ради.” Нагадаємо, працівницю їдальні Верховної ради України Юлію Борщенко звільнили з роботи після того, як народний депутат у своєму супі виявив наслідки плювка. 
  Працівницю їдальні Верховної ради України Юлію Борщенко звільнили з роботи після того, як народний депутат Валентин Матвєєв (фракція КПУ) у своєму супі виявив наслідки плювка. Офіціантку було звільнено за статтею 41 КЗпП України (звільнення особи з ініціативи власника або уповноваженого ним органу), повідомляє “Газета киевская”. “Ви думаєте, в Їдальні Верховної ради гарно платять? Зовсім ні: 3200 грн. для Столиці – це зовсім не гроші! – обурюється екс-офіціантка найпрестижнішого закладу харчування України, – Все, що мене мотивувало працювати там довгих 4 роки – це можливість відімстити депутатам за те, що вони роблять з країною та народом. І якщо хтось думає, що я шкодую про свої вчинки, він глибоко помиляється – це моя політична позиція.” За словами звільненої працівниці, вона плювала в суп народним обранцям вже не раз. Крім того Борщенко повідомила, що найближчим часом вона не збирається шукати роботу в галузі громадського харчування. Побачивши цікавість до її історії з боку ЗМІ, вона вирішила взятись за написання книги. “У книзі я детально розповім про те, що робиться на кухні їдальні Верховної ради, хто і за які закони отримував “сюрпризи” у їжу, і що ж насправді їдять народні депутати. Книга під робочою назвою “Як я плювала в суп” повинна вийти вже навесні.” – розповіла Юлія Борщенко. Нагадаємо, в кошторисі Верховної Ради на 2012 рік на їдальню депутатів закладено, – як і три останніх роки, – 1,6 мільйона гривень. 
  Євгенія Тимошенко намагалась незаконно пронести алкоголь на побачення зі своєю матір’ю, організоване на честь дня народження екс-прем’єр-міністра. Про це повідомляють джерела, наближені до державної пенітенціарної служби України. “Заборонена рідина була знайдена під час стандартного обшуку перед побаченням із засудженою, – розповідає джерело, – Це була пляшка дорогого коньяку, схована просто в буханці білого хліба. Працівнику, що проводив обшук, здалось, що хлібина трохи важча, ніж повинна бути.” Ймовірно, коньяк призначався для вживання його під час святкування дня народження Юлії Тимошенко. Натомість Євгенія Тимошенко стверджує, що хлібину разом з вмістом їй підкинули. Крім того вона зазначає, що якби вона й хотіла щось пронести на побачення з матір’ю, то знайшла би для схованки надійніше місце, ніж буханка хліба. Нагадаємо, на честь святкування 52-го дня народження Юлії Тимошенко (27 листопада), їй дозволили триденне побачення з донькою – з 26 по 28 листопада – у приміщення медичної палати ЦКЛ «Укрзалізниці» у Харкові. Представники державної пенітенціарної служби України обіцяють за традицією викласти в інтернет відео з Юлією Тимошенко. 
  25 листопада близько 21:15 у будинку, що належить прем’єр-міністру України Миколі Азарову, закипів чайник. Про це Миколу Яновича повідомила криком з кухні дружина. “Чайник закипів!” – донесла інформацію за допомогою голосу Людмила Азарова. За попередніми даними, повідомлення не було почуте Миколою Яновичем, тому було трансльоване вдруге з більшою гучністю та експресією. Після цього прем’єр-міністр України з допомогою пішої ходи був переміщений на кухню, де зробив собі чорний чай. За нашою інформацією, чайник на кухні у Миколи Азарова закипав уже не раз. 
  Над низкою законопроектів, які повинні збільшити дохід держави, зараз працює народний депутат України від Партії Регіонів Віталій Хомутиннік. Вслід за скандальним законом про введення 15% податку на продаж валюти, народний обранець вніс на розгляд Верховної Ради законопроект про легалізацію проституції в Україні. Про це 23 листопада повідомляє Комерсант-Україна. “Головною метою законопроекту є боротьба з сексуальними спекуляціями й стабілізація інтимних послух. До речі, у країнах ЄС поширена практика, відповідно до якої при отриманні прибутків від проституції потрібно платити значну комісію державі“,- пояснив Хомутиннік. Регіонал вважає, що легалізація надання інтимних послуг повинна принести державі чималі кошти. Також це має зменшити кількість випадків зараження ВІЛ/СНІД-ом та венеричними захворюваннями, адже кожна “працівниця сфери інтим-послуг” в обов’язковому порядку повинна буде проходити медичне обстеження. “Крім того, цим законопроектом ми плануємо зменшити відсоток безробіття – адже в Україні стільки працездатних жінок сидить без роботи. – продовжує народний депутат, – Ми не забуваємо й про малозабезпечених людей, тому плануємо у випадку прийняття закону відкрити так звані “соціальні борделі”, в яких ціни будуть меншими, ніж в аналогічних приватних закладах. Пенсіонерам, інвалідам та ветеранам війни послуги надаватимуться взагалі безкоштовно. Адже ми дбаємо про народ!” Нагадаємо, проституція (лат. prostitere – виставляти, ганьбити, оскверняти) — це рід занять, що полягає у вступі людей у безладні статеві стосунки за платню. Андрій Возняк спеціально для 
  На автомобіль Mercedes-Benz GL-класу, що належить до кортежу президента Віктора Януковича, невідомі наліпили наклейку “Я паркуюсь як ідіот”. Фотографію з наліпкою, зроблену біля адміністрації президента, виклав на своїй сторінці в Facebook користувач Сергій Пішковець. “Зробив сьогодні біля Адміністрації Президента України. – написано у підписі до фотографії, – Mercedes-Benz клас GL – схоже, з кортежу Януковича. Машина перекрила в’їзд (і виїзд) на майданчик для паркування. На майданчику також стояли Toyota Land Cruiser, Lexus, Volkswagen Multivan і три Mercedes-и. Схоже, хтось із власників автомобілів або їх водіїв виявився активістом руху за правильне паркування.” Фотографія моментально набрала сотні “лайків” та поширень. Жодної офіційної реакції на інцидент поки не прозвучало. “Ймовірно, скоро на вулицях Києва з’явиться ще один таксист, – коментує ситуацію аналітик Андрій Куряєв, – Коли новина набирає суспільного розголосу, її герої не можуть просто ігнорувати те, що сталось, і повинні якось реагувати на це. Найочевидніший вихід з цієї ситуації – це знайти крайнього. Таким, звичайно ж, є водій згаданої машини. Можна очікувати, що найближчим часом Янукович або його прес-служба поширить інформацію про звільнення горе-водія. Люди ще трохи поговорять-“полайкають”, та й заспокояться.” Нагадаємо, “Я паркуюсь як ідіот” – це проект, направлений проти неправильно припаркованих автомобілів, що заважає пішоходам чи іншим учасникам дорожнього руху. Проект не є суто українським, рух “I park like an idiot” популярний у всьому світі. 
  У ніч з 8 на 9 листопада у церкву св. Миколая, що у селі Барвінків, Верховинського району Івано-Франківської області, вдерлось четверо чоловіків з колготками на голові. Злодіїв, що виявились івано-франківським гуртом Dick Revolt, і які планували у церкві виконати пісню “Богородице, Януковича прожени!”, спочатку знешкодив, а тоді передав міліції сільський священик о.Василь, повідомляє Правда.if.ua. “Ми вже два роки граємо панк-рок музику, але народної слави поки так і не здобули, – розповідає учасник “Dick Revolt” Любомир Толоконниківський, – Одного разу наш друг розповів нам про російський гурт Pussy Riot, і про те, як вони прославились на весь світ. Ми вирішили повторити їх успіх. Перейменувались в Dick Revolt, придумали смішну пісню про президента Януковича, придбали жіночі колготки різних кольорів – чорного, білого та тілесного – і вже готові були зробити наш перший перформанс у церкві. Але тут, як грім серед ясного неба, прибіг отець, озброєний кадилом. Він орудував ним як нунчаками. Давно нам так не роздавали “дюлєй” – ще з часу нашого останнього концерту в Коломиї. Ех, не говоритимуть про нас у світових ЗМІ, Мадонна не виступить на наш захист, в інтернеті не жартуватимуть…” За словами отця Василя, він саме збирався йти до дому і вже гасив свічки, коли почув, як до храму вдираються невідомі люди з гітаро-подібними предметами в руках і жіночими колготками на головах. “Я подумав, що це ті – як їх там(?) – мародери. І кинувся захищати церковне майно. Якби ж я знав, що вони прийшли з такою благородною політичною місією… я б ще дяка в підмогу покликав – він у нас сильний баритон!” – додав священик. У слідчому ізоляторі хлопці на довго не затримались. Після спілкування з “українськими Pussy Riot” о.Василь забрав з міліції заяву і їх, через відсутність складу злочину, відпустили. 
  Напередодні виборів в інтернеті з’явилось змонтоване відео з прихованих камер, на якому зафіксована жінка, схожа на екс-прем’єра Юлію Тимошенко, повідомляє УНН. При детальному дослідженні відеозапису, спеціалісти ОО “Батьківщина” виявили факт використання 25 кадру. За їх словами, заборонена технологія використовувалась для агітації за одну з політичних сил. “Коли ми робили аналіз відеозапису з палати Тимошенко, у певних моментах, коли зупинялися на розкадрування, ми наткнулися на факт використання в цьому ролику так званого 25-го кадру, що заборонений законодавством України і за використання якого передбачена кримінальна відповідальність, – розповідає спеціаліст ОО “Батьківщина” Іван Марчук, – Далі цікавіше. 25 кадр у цьому відео повинен був схилити виборців проголосувати за (кого б ви думали?) партію Наталії Королевської “Україна – Вперед!”.  На кадрі, що мав працювати на підсвідомість, розміщено фотографію Тимошенко разом із Королевською, на якій екс-прем’єр “простоволоса”, а лідер “України – Вперед!” – з косою а-ля Тимошенко. Ефект 25 кадру повинен був спрацювати на прихильників Юлії Володимирівни, і зробити їх прихильниками Наталії Юріївни.” За словами спеціалістів, більшість вчених вважають ефект 25 кадру фікцією. А низькі результати партії “Україна – Вперед!” на цих виборах (1,58 % – UaReview) цю тезу тільки підтверджують. 
  Народна артистка України Таїсія Повалій, яка обрана до Верховної Ради за списком Партії регіонів, зізналася, що мріє зайнятись сексом прямо у приміщенні українського парламенту, повідомляє програма Світське життя. “Ви знаєте, ми з Ігором [чоловік співачки Ігор Ліхута – UaReview] завжди і у всьому любимо експериментувати, у тому числі в сексі. Зоопарк, дах багатоповерхівки, кінотеатр, туалет у потязі, свінгерські вечірки – не було нас хіба у Верховній Раді. Поки що не було“, – сказала Повалій, відповідаючи на запитання, які нові можливості для неї відкриває робота у парламенті. Крім того Повалій розповіла, що змушена скасовувати свої концерти через обрання її депутатом Верховної ради. За словами співачки, стати народним депутатом вона ніколи не мріяла, однак не змогла відмовити Партії регіонів, коли отримала пропозицію від неї. Раніше “золотий голос України” зізналась, що тільки нещодавно взнала, де саме знаходиться український парламент – про це їй розповів чоловік. 
  У вівторок 6 листопада у ЗМІ з’явилась інформація, що Наталію Королевську в оточенні, імовірно, чоловіка та двох синів бачили у міжнародному аеропорту Джона Кеннеді в Нью-Йорку, США. Лідер партії “Україна – Вперед!” вже кілька днів не виходить на зв’язок, вона не відповідає на телефонні дзвінки та електронну пошту. Про це заявляють ряд ЗМІ, посилаючись на соратників Королевської. Експерти вважають, що Наталія Юріївна, через програш на виборах до Верховної Ради України, втратила довіру своїх інвесторів та кредиторів, що призвело до вимог негайно повернути борги. “Оскільки повертати борги Королевська наразі немає змоги, вона вирішила переховуватись від кредиторів за кордоном. Чому вона обрала США, а не Росію? Думаю, що в Росії також є люди, яким Королевська щось винна.” – прокоментував ситуацію політолог Олег Піх. Третій номер у виборчому списку партії “Україна – Вперед!” Остап Ступка не вірить, що Наталія Королевська переховується у США, проте на запитання, коли останній раз він особисто спілкувався з нею, відповів: “Без коментарів!”. Другий номер того ж списку Андрій Шевченко відповів, що вперше чує про “зникнення” Королевської і запевнив, що він обов’язково спробує “вийти на контакт з Наталією”. Нагадаємо, партія Наталії Королевської “Україна – Вперед!”, попри величезну рекламну активність, набрала на виборах до Верховної Ради України усього близько 1,6% і не проходить до нового парламенту. 
  Сьогодні, 1 листопада, президент України Віктор Янукович зазначив, що як друг і стратегічний партнер Сполучених Штатів Америки, Україна готова у разі необхідності надати допомогу з ліквідації наслідків урагану “Сенді”. Зокрема, вже здійснюється посилена підготовка до відправлення команди рятувальників під керівництвом екс-міністра МНС Нестора Шуфрича. “За час керування Міністерством надзвичайних ситуацій, Нестор Шуфрич набув неабиякого досвіду в боротьбі зі стихійним лихом: починаючи від лісових пожеж у Херсонській області, і закінчуючи повінню на Закарпатті. Крім того, екс-міністр МНС, разом зі своїм відомством, ловив крокодила, що втік з цирку в Маріуполі – такий досвід неодмінно допоможе при знешкодженні нью-йоркських акул.” – вважає президент. Раніше Янукович висловив співчуття Президенту Сполучених Штатів Америки Бараку Обамі у зв’язку із руйнівними наслідками урагану “Сенді”, який завдав шкоди штатам східного узбережжя США. Нагадаємо, кількість жертв урагану “Сенді” в США і Канаді зросла до 50. П.К. спеціально для 
  У ніч з 31 жовтня на 1 листопада в усьому світі, у тому числі й в Україні, святкують День всіх святих – Хелловін. В цю ніч прийнято переодягатись у страхітливі костюми та влаштовувати вечірки-маскаради. Ми опитали кількох відомих українських модельєрів, – серед яких Андре Тан, Лілія Пустовіт, Роксолана Богуцька та Оксана Караванська, – і дізнались, що у цей модний сезон більшість маскарадних костюмів будуть просякнуті політичною тематикою. “Страхітливе свято Хеловін цього року ми відмічатимемо практично в один час із не менш жахливим для української демократії святом – виборами. Тому і костюми для маскараду будуть відповідні – це костюми політиків.” – вважає Андре Тан. “На Хелоуін прийнято переодягатись в усіляку нечисть – різноманітних духів, відьом, кажанів, скелетів, зомбі, упирів, – розповідає Оксана Караванська, – І таким чином лякати людей своїм виглядом. В Україні ж люди перестали боятись мертвих, у нас бояться живих. І кого найбільше бояться, у костюми тих і переодягаються. Тому цього року в Україні на Хелоуїн буде популярно перевтілюватись у політиків.” За рекомендаціями дизайнерів ми склали список найпулярніших костюмів на Хелловін 2012 . Ось вони:  “Радикал з вилами” (Олег Ляшко) “Мой номер 245” (Юлія Тимошенко) “Старенький піонер” (Петро Симоненко) “Спухлий пасічник” (Віктор Ющенко) “Едвард-кровосіс” (Микола Азаров) “Роккі 2” (Віталій Кличко) “Футболіст-легіонер” (Андрій Шевченко) “Ялинка” (Віктор Янукович) “Людина-журавель-стерх” (Володимир Путін) “Панда” (український виборець) “Усміхнений бабусин кіт” (Усміхнений бабусин кіт)  Також відомо, що у США на даний момент розкуплено абсолютно усі костюми акул. 
  Футбольний арбітр Віктор Кашшаї, що є міжнародним спостерігачем на Парламентських виборах 2012 в Україні, порушень та фальсифікацій у ході голосування не помітив. Кашшаї очолив наглядову місію від Угорщини на виборах в Україні за ініціативою Сергія Ківалова, повідомляє видання “Коментарі”. Віктор Кашшаї під час Чемпіонату Європи з футболу зарекомендував себе як надійний та безпринципний арбітр, саме тому його було запрошено спостерігати за ходом голосування на виборах в Україні, говорить Ківалов. “Масових порушень та фальсифікацій на виборах, про які заявляють опозиційні політичні сили та ряд українських ЗМІ, я не помітив, – розповідає Віктор Кашшаї, – Ні агітації в день виборів, ні підкупу виборців, ні використання технології “каруселі”, ні фальсифікацій при голосуванні вдома я не бачив – і тому я можу з впевненістю стверджувати, що їх не було. А розбіжності між даними екзит-полів та офіційними підрахунками голосів ще нічого не означають: 8-10% – це нормальна статистична похибка.” Крім того Кашшаї заявив, що завжди радий прислужитись українському народові у будь-якій сфері – чи то футбол, чи то політика. Нагадаємо, 19 червня 2012 року у матчі останнього туру групового етапу Євро-2012 групи D Англія-Україна, на 62-й хвилині зустрічі головний арбітр Віктор Кашшаї не зафіксував взяття воріт після удару Марко Девіча, коли відеоповтор трансляції засвідчив те, що м’яч повністю перетнув лінію воріт. ammorium спеціально для 
  Голова Ліберально-демократичної партії Росії Володимир Вольфович Жириновський, під час брифінгу в Москві, висловив свою підтримку на виборах до Верховної Ради України Олегу Ляшку. Російський політик вважає Радикальну Партію Ляшка подібною ідеологічно до ЛДПР та закликає українців голосувати за Ляшка, повідомляють російські ЗМІ. “Ляшко дуже схожий на мене в юності – теж молодий-гарячий, принциповий, харизматичний, правдоруб. А головне – схожий ідеологічно, – розповідає лідер ЛДПР, – За такими політиками як я майбутнє Росії, а за такими як Ляшко – України. Ніякі там Тягнибоки, ніякі Тимошенки, ніякі Ющенки – всі вони працюють на Госдеп. Всі вони працюють за долари, а Ляшко – він ідейний! На Україні йому немає альтернативи. ЛДПР за Ляшка!” Крім того, на брифінгу Жириновський вже традиційно викрив недоліки зовнішньої політики США та принизив кількох російських політиків. Нагадаємо, вже в цю неділю, 28 жовтня, відбудуться вибори до Верховної Ради України. Редакція UaReview закликає вас прийти і проголосувати. 
  У четвер 25 жовтня близько 11 год. на Солом’янській площі у Києві активісти партії Віталія Кличка УДАР об’єднались з активістами Об’єднаної опозиції у боротьбі проти агітаторів Партії Регіонів. В результаті злагоджених дій опозиційних сил, представники Партії Регіонів покинули площу, залишивши по собі порвані намети та розкидані агітматеріали, повідомляє “Новинар”. “Конфлікт почався через місце для намету, – розповідає очевидець подій Тарас Демчун, – Наскільки я зрозумів, активісти Об’єднаної опозиції розташували свій намет на місці, де зазвичай стояли намети Партії Регіонів. Словесна перепалка швидко переросла у бійку між агітаторами від обох партій. В хід пішли прапори. Активісти УДАРу, чий намет стояв неподалік, вирішили заступитись за опозиціонерів. В хід пішли кулаки. Як результат, регіонали були “нокаутовані” представниками УДАРу та Об’єднаної опозиції.” Перехожі задоволено знімали бійку на мобільні телефони, а дехто навіть за інерцією вигукував: “Кличко! Кличко!” Представники міліції не втручались у конфлікт, оскільки, за їх словами, вже звикли до схожих ситуацій під час виборчого процесу. “Ще кілька днів потерпіти, і знов усе буде спокійно“, – прокоментував ситуацію один із правоохоронців. Поки верхи політичних блоків та партій ще в роздумах, рядові партійці вже визначились із вектором співпраці для своєї політичної сили, вважає політолог Ігор Цтефурак. Нагадаємо, Володимир Кличко – єдиний узгоджений кандидат від Об’єднаної опозиції, Партії УДАР та ВО “Свобода” на бій проти поляка Маріуша Ваха, що відбудеться 10 листопада. 
  21 жовтня у Львові активісти ВО “Свобода” зрубали кілька дерев берези по вул. Богдана Хмельницького. Про це повідомляє інтернет-видання “Високий замок”. За словами організаторів, акція була проведена з метою зменшення російського впливу в Україні. “За теперішньої влади присутність усього російського в Україні збільшується небаченими темпами, – розповідає активіст “Свободи” Данило Перебийніс, – На радіо побільшало російської музики, на книжкових полицях – російських книжок, в кінотеатри повертається російський дубляж, я вже мовчу про російську як другу державну. Щоб якось компенсувати надміру всього російського і відновити баланс, ми вирішили зрубати символічно російські дерева – берези.” За словами організаторів, акція у Львові є тільки початком, подібні акції із зменшення усього російського найближчим часом пройдуть у інших містах України. Крім того свободівці зазначають, що найефективніший спосіб зменшення російського впливу в Україні – це голоси громадян, віддані на цих виборах проти провладних партій, таких як Партія регіонів та Комуністична партія. Нагадаємо, вибори до Верховної Ради України відбудуться у цю неділю – 28 жовтня 2012 року. 
  Дніпропетровський кандидат-самовисуванець у мажоритарному виборчому окрузі №27 Андрій Борисюк близько двох місяців тому продав нирку. Отримані кошти кандидат витратив на політичну агітацію, повідомляє газета “Зоря”. Цей факт було виявлено у ході розслідування журналістів видання. Покупця Борисюк знайшов на одному з інтернет-форумів, присвяченому донорству; операцію з трансплантації провели у Німеччині. За неперевіреними даними, за свою ліву нирку він отримав близько 150 тис. доларів. На ці кошти кандидат-мажоритарник найняв команду політтехнологів, разом із нею розробив стратегію просування та почав втілювати її в життя. Зокрема, гроші витрачались на візуальну рекламу в Дніпропетровську, рекламу на місцевих телеканалах і радіо, публікації в пресі. “Андрій Данилович завжди був порядною людиною і ніколи не влазив ні в яку політику, – розповідає анонімне джерело з оточення кандидата, – Але, видно, на старість нудно жити стало [Борисюку 55 років – UaReview]. Вирішив чимось новим зайнятись – підприємництвом. Він порахував, що найбільші прибутки, по відношенню до вкладених грошей, отримують народні депутати. От і подався в кандидати. Для отримання стартового капіталу, Борисюк спочатку хотів продати хату. Але пошкодував онуків – і продав нирку.” За даними останніх соц. опитувань, у своєму окрузі Борисюк йде на другому місці, відстаючи від основного конкурента (регіонала) лише на 1,7%. Нагадаємо, 27-й виборчий округ включає в себе Жовтневий район, частини Кіровського й Самарського районів та центр міста Дніпропетровська. 
  Офіційний вихід нової книги В.Януковича заплановано на 28 жовтня. Дата виходу доволі символічна і збігається із датою Парламентських виборів в Україні. Назва нової книги Януковича – “Партія Регіонів: Від стабільності – до добробуту!”. Відомо, що це буде продовження одного з попередніх бестселерів президента України (якого саме не уточняється). Оскільки раніше були скарги на те, що книги Януковича важко знайти у книжкових магазинах, видавництво “Новый мир” вирішило збільшити тираж нового творіння президента втричі. Крім того, у день виходу книги її примірники розмістять на вітринах найбільших книгарень по усій Україні. Також перші копії книги можна буде придбати в Донецькій, Харківській та Луганській областях просто під час виборів. Біля виборчих дільниць будуть розташовані спеціальні блакитно-білі намети, в яких можна буде купити книгу “Партія Регіонів: Від стабільності – до добробуту!”. Пенсіонерам, при наявності пенсійного посвідчення, книга буде видаватись у подарунок. Серед творчого доробку Віктора Януковича вже є чотири книги: «Год в оппозиции. В политике не бывает окончательных побед и поражений», «…И год при власти. От кризиса – к экономическому росту», «Преодолеть путь», «Как Украине дальше жить». Загальний тираж книг президента становить понад мільйон копій. Нагадаємо, видавництву “Новый мир” купило всі права на книги які були написані і які напише теперішній глава держави. Такий ексклюзивний контракт обійшовся видавництву в 16 млн грн. (2 мільйони доларів). 
  Верховна Рада України має намір заборонити пропаганду європейських цінностей. За відповідний проект закону №8711 у першому читанні проголосували 289 депутатів при мінімально необхідних 226. Парламент має намір внести зміни до закону про Захист суспільної моралі, в якому передбачити заборону виробництва та розповсюдження продукції, яка пропагує європейські цінності. Також передбачається внесення змін до законів Про друковані засоби масової інформації та Про телебачення і радіомовлення в частині введення заборони на використання ЗМІ для пропаганди європейських цінностей, а також у закон Про видавничу справу в частині встановлення заборони на виробництво продукції, що пропагує європейські цінності. Законопроектом також пропонується ввести кримінальну відповідальність за ввезення, виробництво та розповсюдження творів з пропагандою європейських цінностей поряд з творами, які пропагують насильство, жорстокість, расову, національну та релігійну нетерпимість та дискримінацію. 
  2 жовтня на офіційному сайті президента України з’явилась стаття із фотографіями житла заступника головного редактора інтернет-видання “Українська правда” Сергія Лещенка. Фотографіям передує короткий опис квартири журналіста, зроблений Віктором Януковичем. Стаття, ймовірно, з’явилась як відповідь на регулярні публікації виданням “Українська правда” фотографій резиденції президента у Межигір’ї, автором яких є Лещенко. “Кажуть, якщо ти навіть не цікавишся політикою, то політика все-рівно цікавиться тобою. Сергій Лещенко цікавиться політикою аж занадто. – пише В.Янукович, – У відповідь я, як політик, вирішив поцікавитись Сергієм Лещенком. А точніше, подивитись де він живе. Сайт президента вперше публікує фотографії, зроблені всередині найбільш звичайного об’єкту сучасної України – справжнього житла Сергія Лещенка у Києві. Я отримав ці фотографії від людини, яка в силу професійних обов’язків (сантехнік) перебувала всередині житла. Моє джерело змогло хитрощами занести телефон всередину квартири та зняти побачене. Помешкання Лещенка – це 3-кімнатна квартира у центрі Києва. Приблизна вартість житла журналіста “Української правди” (разом з меблями, технікою та одягом у шафах) – $170 тис. Середньостатистичний журналіст (а Сергій Лещенко ніхто інший як всього-лише середньостатистичний журналіст) у Києві заробляє близько $8 900 на рік. Таким чином, Лещенку потрібно було б працювати близько 19 років, щоб придбати таку квартиру. А в журналістиці він лише 11 рік. Я не буду на щось натякати, як то кажуть, висновки робіть самі. Щодо самої квартири – її оформлення показує низький рівень відчуття прекрасного у її володаря. Зокрема, зверніть увагу на різноплановість інтер’єру кожної з кімнати. Зрештою, судити вам.“- завершує розповідь Янукович.       Спеціалісти зазначають, що, по аналогії з журналістськими розслідуваннями, даному безпрецедентному твору можна присвоїти жанр президентського розслідування. Хто стане “жертвою” наступних викриттів президента, наразі невідомо. Та є усі підстави вважати, що це буде Мустафа Найєм. 
  
  Україна відома в світі своїми частими виборами та перевиборами. Уже пройшли часи, коли до нас запрошували закордонних політтехнологів. Українські фахівці мають унікальний досвід, оскільки в жодній з країни не доводиться так інтенсивно працювати. Визнанням професійного рівня наших спеціалістів стало запрошення в США для розробки виборчої кампанії до Сенату. За повідомленням USA Review, група українських політтехнологів була запрошена до участі в роботі виборчого штабу республіканської партії. З надійних джерел виданню стали відомі деякі подробиці умов політтехнологів. Найбільше вразило американців прохання про закупівлю кількох десятків тон гречки. Наразі журналісти та політичні оглядачі губляться у своїх поясненнях щодо цього. Крім того повідомляється, що в списках тих, хто балотуватиметься до Сенату, з’явилися прізвища Мадонни, Майка Тайсона, Бреда Пітта та Шакіла О’Ніла. Прес-секретар Майка Тайсона не підвердив але й не спростував цю інформацію. Проте зазначив, що Майк Тайсон збирається з візитом до України, де має отримати певні консультації в українських парламентаріїв щодо тактики політичної боротьби. Олег Суховірський спеціально для 
  На засіданні Генеральної Асамблеї ООН стався казус: українська делегація за звичкою проголосувала за кількох відсутніх сусідів під час ухвалення резолюції про захист прав пінгвінів на гніздування. Про це повідомляє наш кореспондент з Нью-Йорка. “Усталена практика на генасамблеї – під час розгляду подібних незначних резолюцій всі займаються різними справами, а в залі залишаються тільки представники зацікавлених країн” – каже пан Башар Джаафарі, посол Сирії при ООН. – “І уявіть моє здивування, коли, випадково зазирнувши до зали, я побачив якусь людину, що натискала кнопку для голосування на моєму місці!” Виявилося, що український дипломат, який колись був народним депутатом, через зростання міжнародного напруження навколо України не мав призначених зустрічей на цей час, і за старою звичкою почав голосувати за відсутніх уздовж ряду. “Постраждали” від спритних рук міжнародника Уганда, Тувалу, Туркменістан, Туреччина, Туніс, Трінідад і Тобаго, Тонга, Того, Тімор-Лесте, Македонія, Тайланд, Таджикістан, Сирія і Швейцарія [за англійським алфавітом вони знаходяться поруч із Україною – UaReview]. “А що такого?” – встиг лише сказати нам дипломат на запитання, чому він так зробив. Далі він заявив, що це провокація і відмовився від подальшого спілкування. Сподіваємось, подібне непорозуміння не завадить візиту Президента України Віктора Януковича до Нью-Йорку на засідання Генеральної Асамблеї ООН. 
  Відповідне звернення вже знаходиться на розгляді у Львівській міській раді. Як повідомив UaReview один з ініціаторів подання, львівський програміст Віталій Попов, ця вимога цілком обґрунтована. “Львів належить до міст із надзвичайно розвиненим IT-кластером, – розповідає програміст, – Я та мої колеги щодня використовуємо Java на роботі, природньо, що деякі слова, вирази і навіть цілі речення української, ми почали заміняти на аналоги з цієї мови програмування. До того ж, з 1995 року Java стрімко набуває популярності – зараз віртуальну Java-машину можна зустріти і в марсоході, і в побутовій техніці“. Натхненні успіхом східних та південних областей нашої країни, програмісти не збираються зупинятись. “Якщо міська рада міста Львова задовольнить наше звернення, то це стане прецедентом. Я припускаю, що наші колеги, які пишуть на C#, С++ чи PHP вимагатимуть статусу регіональної і для цих мов“, – продовжує Віталій Попов. Ініціативна група також готує активну промо-кампанію, яка сприятиме молодь вивчати Java. Зокрема, вже зовсім скоро на білбордах львів’яни побачать звернення: Мов парость виноградної лози, Плекайте Java пильно й ненастанно! Орест Никифорук спеціально для 
  Луганський філолог Олександр Наумов дослідив родовід Миколи Яновича Азарова та знайшов цікаві факти, що пояснюють мовні казуси прем’єр-міністра України. “По-перше, мені набридло, що над такою сильною, розумною та освіченою людиною, що безсумнівно є майбутнім нашої країни, так сміються. А по-друге, всьому є пояснення, і я його знайшов” – розповів пан Наумов. Філолог провів дослідження родового дерева Азарових та вияснив, що селище, з якого походить український прем’єр-міністр колись називалось Азірівка. Вже пізніше радянська влада перейменувала населений пункт в Азарово. Місцеві жителі мали свій неповторний діалект, на якому розмовляли. “Коня вони називали кінь, кота – кіт, собаку – сібіка, а корову – кіріва. Це прекрасний діалект!” – підсумував вчений. За словами Наумова, в Азірівці жили сильні та настирливі люди, але їм тяжко давалось спілкування. Ярослав Підлий спеціально для 
  Сьогодні було оприлюднено додаток до змін до Кримінального та Кримінально-процесуального кодексів щодо посилення відповідальності за посягання на честь і гідність людини. У вівторок 18 вересня за цей проект регіонала Віталія Журавського, що фактично дозволяє журналістів саджати за наклеп, проголосувало 244 депутатів Верховної Ради. У додатку, оприлюдненому сьогодні, регламентується, які саме слова чи поняття можна вважати наклепом. Одні з найтяжчих мір покарання передбачає використання у наклепі таких понять як “корупція”, “хабар”, “відкат” чи “зловживання службовим становищем”. Наприклад, автор фрази “За свою допомогу у вирішенні земельного питання депутат П.Петренко вимагав хабарі” при позові П.Петренка може бути позбавлений волі на строк до 2 років. Така ж доля може чекати на автора фрази “За президентства В.Януковича Україна на 45 сходинок погіршила своє місце у світовому індексі сприйняття корупції та стала найкорумпованішою країною Європи“. До списку регламентованих понять увійшли, зокрема, такі слова як “Межигір’я”, “конфуз”, “адмінресурс”, “фальсифікація”, “українофоб”, “диктатор” тощо. Всього у списку близько 200 слів, 18 з яких – нецензурні. 
  У місті Ромни, Сумська область, затримано повію, яку неодноразово звинувачували у політичній агітації за кандидата у депутати від всеукраїнського об’єднання “Батьківщина” в одномандатному виборчому окрузі №161 Володимира Шульбу. Про це повідомляє Центр громадських зв’язків УМВС України в Сумській області. За свідченням правоохоронців, до них вже неодноразово надходили скарги на незаконну агітацію представницею найдревнішої професії. Лоліта, – саме так себе називає підозрювана, – постійно змінювала способи агітації. Незмінним залишалось лиш одне – гасло: “Голосуй за Шульбу!” “Син з Інституту приходить, каже, Ректор за когось там голосувати агітує, – обурюється постраждалий Анатолій М., – Жінка з роботи приходить, каже, директор заводу голосувати за когось там агітує. Думав, хоч мене це омине – адже я підприємець. Але вирішив розслабитись, замовив дівчину на вечір. А вона в процесі статевого акту як не закричить на всю горлянку: “Голосуй за Шульгу!” Довелось її наказати…” “Я вперше вирішив скористатись послугою повії, – розповідає ледь стримуючи хвилювання інший постраждалий Олег П., – І подумати не міг, що бактерія політики прокралась і до цієї галузі. Я замовив, – як би це сказати, щоб це толерантно звучало, – оральні послуги. І під час цих оральних послуг пані Лоліта одягла на голову стрічку з надписом “Голосуй за Шульбу!” Боже, як же це вульгарно!” Ще один постраждалий бачив на спині “політичної повії”, як називають між собою підозрювану працівники міліції, татуювання у вигляді надпису “Голосуй за Шульбу!”. “Тут помітні дуже сильні психологічні маніпуляції над виборцями. Згадка кандидата під час насолоди від статевого акту, очевидно, діє на людей як гіпноз. Підозрювана впливала на найпотаємніші куточки людської психіки своїх жертв. Вона асоціювала кандидата із сексом, тобто з задоволенням. Крім того, як побічний ефект – додавалась асоціація політика із продажністю. Та це навряд сильно могло зашкодити, адже у нашій країні і без цього політики асоціюються з продажністю“, – прокоментував ситуацію на Сумщині професор психології Влад Самойленко. Експерти вже встигли підрахувати, що за один місяць Лоліта могла агітувати до 150 клієнтів. Крім того цілком імовірно, що на політичній агітації вона могла заробляти не менше, ніж на своїй прямій “роботі”. Наразі слідство триває. 
  Днями, з неофіційних джерел стало відомо, що компанія Vostok Games (заснована колишніми розробниками ігор S.T.A.L.K.E.R та “Козаки”) працює над новим проектом – економічною стратегією “Покращення”. Керівництво компанії поки новину не коментує, однак, у приватній розмові один із розробників повідомив деякі цікаві деталі: “Жанр гри можна визначити як “економічна стратегія від першої особи”, дія якої відбувається у вигаданій країні. Мета гравця – дестабілізувати ситуацію в країні та розвалити її, використовуючи економічні реформи та закони. Серед найцікавіших особливостей “Покращення”: можливість створення 450-ти ботів, які будуть допомагати гравцю; “Генератор випадкових законів” та “corruption mode”, який надає користувачу необмежений доступ до ресурсів“. Хоча зараз гра перебуває на стадії закритого бета-тестування, інтерес до неї вже виявляють не тільки звичайні геймери, а й представники політичних сил. Як повідомив анонімний нардеп: “Для членів партії це чудова нагода попрактикуватись в управлінні державою, розробити методи та навички, які згодом допоможуть на практиці у Верховній Раді“. Орест Никифорук спеціально для 
  Відомий київський клоун Валера, що нещодавно виступив із критикою на адресу Партії регіонів, приєднався до “Радикальної партії”. Про це під час короткого брифінгу розповів лідер українських радикалів Олег Ляшко, повідомляє інтернет-ресурс “Багнет”. “Клоун Валєра – приклад того, як потрібно себе поводити із бандитською владою, – сказав Ляшко, – Коли мені показали відео, я зразу зрозумів, що це наш хлопець. Більше того, зізнаюсь вам, у нас із Валерою дуже багато спільного. І йдеться не тільки про політичну позицію, але й про спосіб цю позицію демонструвати. Я з дитинства любив клоунів, а деколи й сам любив входити у комічний образ та влаштовувати клоунаду. І Валера у цьому дуже схожий на мене – коли нас познайомили, ми з ним відразу знайшли спільну мову.” Крім того Ляшко натякнув, що найближчим часом клоун Валера може з’явитись на білбордах Радикальної партії. Чи буде Валєра балотуватись до якої-небудь із рад наразі невідомо. Нагадаємо, відео з Хрещатика, на якому клоун Валера “відшиває” двох міліціонерів, після публікації його 2 вересня, стало новим хітом на YouTube. [відео] “Клоун Валера відстояв своє право на Хрещатику”  
  Новоспечений політик, номер два у передвиборчому списку партії “Україна – Вперед!”, Андрій Шевченко вже на початку вересня може перейти до лав Партії Регіонів. Про це на брифінгу щодо трансферної політики “регіоналів” розповіла прес-секретар провладної партії Олена Батюра. «Так, ми дійсно ведемо переговори з Наталією Королевською про трансфер Андрія Шевченка до наших лав, – розповідає прес-секретар, – Ми готові заплатити за одного з найперспективніших молодих політиків України 10 млн. доларів, але в контракті Шеви з партією «Україна вперед» прописана клаузула в 15 мільйонів. Також існує варіант із обміном Шевченка на Бориса Колеснікова з доплатою, або ж піврічної оренди екс-футболіста.» Нагадаємо, політичне трансферне вікно зачиняється 20 вересня, тому у сторін ще є час, щоб домовитись. Якщо перехід все-таки відбудеться, то він стане другим по вартості за 21 рік незалежності України, після трансферу 2002 року, коли Андрій Шкіль перебрався у БЮТ за 17 мільйонів євро. Студія “Мамахохотала” спеціально для 
  
  Нещодавно партія Наталії Королевської «Україна – вперед!» оприлюднила повний список на парламентські вибори. Під 30м номером у списку йде представниця фауни Київщини, зірка зоопарку та улюблениця столичних дітлахів – шимпанзе Зіна. Як заявили у прес-службі столичного зоопарку, «Зіна давно слідкує за політичною ситуацією в країні, та завжди приймає участь у обговоренні важливих проблем України з адміністрацією зоопарку». «Наші списки відкриті для всіх, навіть для шимпанзе. Якщо у будь-якого примата в цій країні є мрія, та бажання зробити нашу Батьківщину процвітаючою, ми з радістю приймемо його до нашої команди» – заявила лідер партії «Україна – вперед!» Наталія Королевська. Це не перший випадок в історії, коли тварини балотуються до органів місцевої чи державної влади. Так, уже протягом 24 років мером містечка Гаффі в США є собака по кличці Шанда. Студія “Мамахохотала” спеціально для 
  У рамках робочого візиту до Луганська народний депутат України Наталія Королевська відвідала міський морг. Лідер партії “Україна – Вперед!” була на урочистому відкритті нового відділення моргу і навіть, спільно з головним патологоанатомом Луганської області, перерізала традиційну червону стрічку. “Луганську, як і всій Україні, не вистачає хороших європейських моргів, – розповіла Королевська місцевим журналістам, – Але ми з моєю командою нових лідерів зробимо все можливе для того, щоб покращити ситуацію.” Крім того, Наталія Юріївна стала свідком довгої пробки на Радянській вулиці, спричиненої перекриття дороги з нагоди робочого візиту лідера партії “Україна – Вперед!”. “Транспортна інфраструктура в Луганську потребує негайних змін. І у моїй команді є професіонали, які ці зміни зможуть якісно впровадити” – розповіла Наталія Королевська. Далі народний депутат України відвідала Обласну клінічну лікарню. Там вона поспілкувалась із персоналом та керівництвом, прийняла участь в обході лікарні разом з лікарями і навіть зробила укол хворому. “Хворі луганських лікарень потребують уколів. І у моїй команді молодих лідерів є люди, здатні зробити їх” – прокоментувала Королевська. Крім того, лідер партії “Україна – Вперед!” взяла участь у гасінні пожежі, що спалахнула в районі Кварталу Ленінського Комсомолу; разом з працівниками міліції Кiровського МВ ГУМВС затримала злочинця (і, зокрема, власноруч натягла наручники); здала вступні екзамени у Східноукраїнський національний університет імені В.І.Даля; відкрила абонемент у Луганській обласній науковій бібліотеці ім.Горького; поклала квіти до пам’ятників Т.Г.Шевченка, В.І.Леніна, Жертвам Голодомору та Жертвам ОУН-УПА. На завершення свого візиту Королевська зустрілась із простим народом, одягненим у символіку партії “Україна – Вперед!”. Народний депутат запевнила, що вільна сильна квітуча Україна, яку поважають у всьому світі, – вже дуже скоро з’явиться, і під оплески луганчан закінчила свій виступ словами “Україна – Вперед!” Нагадаємо, на днях вийшов фільм про Наталію Королевську. 
  Екс-мер Києва Леонід Черновецький таки прийме участь в осінніх виборах до Верховної Ради України. Про це він заявив 3 серпня на спеціально скликаній конференції, повідомляє видання Багнет. Крім того Черновецький розповів, що він балатуватиметься в депутати на чолі новоствореної Партії космічних піратів. Раніше Черновецький заявляв про свою можливу участь у виборах до Верховної Ради по мажоритарному округу, а також про те, що точно не буде балотуватися на посаду мера Києва. “Перша з піратських партій була заснована у Швеції, і навіть отримала крісла у Європаламенті, – розповідає Леонід Черновецький, – Ми брали схожу модель при створенні Партії Космічних Піратів України, але дещо її розширили. Вважаю, що народний депутат повинен думати трохи ширше, ніж лише про Україну. Тому і було введено слово “космічних” – воно показує вектор розвитку нашої партії та політ наших думок.” Крім того, було оголошено номер 2 у виборчому списку партії [№1 – Леонід Черновецький]. Ним став перший космонавт Незалежної України Леонід Каденюк. Леонід Черновецький також повідомив, що не сумнівається у подоланні 5-відсоткового бар’єру Партією космічних піратів. На запитання журналістів, яке виборче гасло буде у нової політичної сили, Черновецький з притаманною лише йому усмішкою відповів: “Алиса, миелофон у меня!” 
  Вижгородське комунальне підприємство “Водоканал” припинило водопостачання до Межигір’я – приватної резиденції президента України Віктора Януковича. Про це повідомляє Українська Правда. Підставою для перекриття води стала заборгованість за три місяці. Причини несплати боргу наразі невідомі. “Ми ніколи не мали проблем з господарем Межигір’я. Він завжди все вчасно платив. І за гарячу і за холодну воду, – розповідає заступник начальника “Водоканалу” Валентина Колесник, 49 років, – А тут, вже третій місяць не платить по квитанції – а мені ж людям треба зарплату платити. Користуєшся водою – значить плати!” Крім того відомо, що боржника про заборгованість [вибачте за тавтологію – UaReview] неодноразово повідомляли. А минулого місяця працівники Водоканалу повісили неподалік входу до Межигір’я список усіх боржників району. “Ну і відключили воду, а що з такими робити?! – продовжує Валентина Колесник, – А то наші списки боржників в Межигір’ї нікому не цікаві. Хіба що одному тому журналісту – я його там? – Сергію Лещенку. Він завжди там ходить, щось шукає, фотографує… Сподіваюсь, тепер вже за воду заплатять – мені людям зарплату платити треба!..” 
  Народний депутат України Андрій Шкіль слухає російський шансон. Про це UaReview стало відомо з анонімного листа, який прийшов на редакційну пошту. Як доказ, до листа був прикріплений скріншот сторінки Шкіля у соціальній мережі ВКонтакте, на якому видно, що бютівець слухає пісню “Бутырка – Какая осень в лагерях”. “ВКонтакте” має функцію відображення композиції, яку слухає користувач соцмережі. Її можна відключати, та Шкіль, очевидно, цього не зробив. Ми вирішили взяти коментарі з цього приводу у інших політиків. “Це не гідно українського патріота! І він ще виступає на захист української мови, вишиванку носить! Це ж лицемірство чистої води!” – розкритикував вчинок Шкіля свободівець Андрій Іллєнко. “Ви знаєте, пісня “Какая осень в лагерях” не така вже й примітивна, як здається на перший погляд: у ній сховано багато життєвої правди.” – підтримав свого колегу по ВО “Батьківщина” Юрій Луценко. Зрештою, нам вдалось зв’язатись із самим Шкілем і взяти коментар з цього приводу. “Це все провокація, спрямована проти мене. Я вже навіть підозрюю, хто це зробив, – розповідає Андрій Шкіль, – Пам’ятаю, на днях мені мій колега по парламенту Євген Царьков [фракція Комуністичної Партії України – UaReview] прислав у повідомленні якусь пісеньку з коментарем: “Андрію, обов’язково послухай! Тобі сподобається.” Ну, я й послухав…” Нагадаємо, на дні народження Віктора Януковича виступила голограма М.Круга. Бутырка – Какая осень в лагерях:  
  На спеціально скликаній прес-конференції лідер партії УДАР Віталій Кличко оприлюднив першу десятку виборчого списку. До неї увійшли ряд відомих українських спортсменів, серед яких Андрій Шевченко, Сергій Бубка та Олег Блохін. Незважаючи на прогнози ряду експертів, брат Віталія Володимир не з’явився у виборчому списку партії УДАР. Серед спортсменів партії УДАР – чотири Героя України та вісім заслужених майстрів спорту України. Досвід політичної діяльності крім Віталія Кличка (дві невдалі виборчі кампанії на посаду мера Києва) є у Олега Блохіна (він був народним депутатом 4 та 5 скликань) та Сергія Бубки (депутат 4 скликання). Крім заслужених спортсменів у списку є звичайний вчитель фізкультури. За словами Віталія, це повинно показати близькість його партії до простого народу. Перша 10-ка виборчого списку партії УДАР виглядає так:  Віталій Кличко — Чемпіон світу з боксу, лідер партії УДАР, Герой України Василь Вірастюк — володар титулів “Найсильніша людина України” та “Найсильніша людина світу”, заслужений Майстер спорту України Андрій Шевченко — футболіст, володар “Золотого м’яча”, заслужений майстер спорту, Герой України  Сергій Бубка — легкоатлет (стрибки з жердиною), олімпійський чемпіон, заслужений майстер спорту, Герой України Олег Блохін — головний тренер збірної України з футболу, заслужений майстер спорту  Яна Клочкова — плавчиня, володарка 4 золотих олімпійських медалей, Герой України Руслан Пономарьов — чемпіон світу з шахів, гросмейстер, заслужений майстер спорту України  Ірина Мерлені — олімпійська чемпіонка з вільної боротьби, заслужений майстер спорту України Юрій Нікітін — олімпійський чемпіон у стрибках на батуті, заслужений майстер спорту України Василь Степанович Максимів — фізрук школи № 37 м. Київ  На запитання журналістів, яким чином працюватимуть в парламенті спортсмени, чия спортивна кар’єра поки не закінчилась – зокрема, Андрій Шевченко – Кличко нагадав, що голосування чужими картками вигадано задовго до нього. Крім того Віталій Кличко заявив, що не потерпить допінгу [такий епітет для корупції – UaReview] в рядах партії УДАР. За чутками, також активно йшли переговори з борцем Ельбрусом Тадеєвим, що є народним депутатом України від Партії Регіонів. Та домовитись, як видно, не вдалось. Нагадаємо, вибори до Верховної Ради України відбудуться 28 жовтня 2012 року. 
  Нардеп від фракції Партії регіонів Вадим Колесніченко вніс на розгляд Верховної Ради законопроект №1984 «Про внесення змін до Закону України про засоби масової інформації», який покликаний надати повноваження органам державної влади безпосередньо редагувати вміст сторінок сайтів з відвідуваністю понад 1000 осіб на день, повідомляє «Офіційний вісник України». Яким чином буде надаватись доступ, на разі не відомо, але згідно законопроекту власники таких сайтів повинні впровадити спеціально розроблений для цих потреб програмний інтерфейс. На розробку єдиного інтерфейсу будуть виділені бюджетні кошти, а виконавець визначиться за результатами тендеру. «На відміну від скандального російського законопроекту, — коментує Вадим Колесніченко, — ми не ставимо собі за мету вводити цензуру в Інтернеті і закривати цілі сайти. Нам достатньо буде просто відредагувати матеріали сайту, які становлять загрозу для користувачів» Такими загрозливими матеріалами, згідно законодавчого документу, буде вважатись дитяча порнографія та екстремістські матеріали. Нардеп Сергій Ківалов підтримує новий законопроект: «Загроза дитячої порнографії в Інтернеті набагато реальніша, ніж це здається на перший погляд. В групі ризику, в першу чергу соціальні мережі, форуми, блоги та, як мені підказують молодші колеги, анонімні іміджборди. Тобто сайти, де вміст додається користувачами. Адміністратори сайтів не завжди можуть швидко реагувати на такий контент, а законопроект Колесніченка взагалі позбавить їх цього клопоту і зніме з них відповідальність. Тобто так всі у виграші. Тому я безперечно проголосую за нього.» Нагадаємо, 11 липня в Державній Думі Російської Федерації прийнятий в третьому читанні законопроект № 89417-6 «Про внесенння змін в Федеральний закон «Про захист дітей від інформації, що завдає шкоди їх здоров’ю та розвитку», який дозволяє владі закривати доступ до сайтів, на яких розміщена дитяча порнографія, пропаганда наркотиків чи заклики до суїциду. Законопроект викликав широкий резонанс в російськомовному сегменті Інтернету. 
  Партія регіонів використовує поп-діву Мадонну у кампанії для просування власного іміджу. Так на сторінці Партії Регіонів у Facebook, з’явився уривок з інтерв’ю Мадонни, яке вона дала іншому виданню. Повідомлення стосується позитивної оцінки Мадонною українців. “Україна не пропаде, доки у неї є такі люди!” – говорить Мадонна з банера на Facebook-сторінці “регіоналів”, збоку репліки красується логотип Партії Регіонів. Як нам стало відомо, ця репліка взята з інтерв’ю Мадонни щодо власного відеокліпу на пісню “Girl Gone Wild“, у якому знявся український чоловічий гурт Kazaky, знаменитий своїми танцювальними виступами на підборах: “Мені страшно подобається те, що роблять Kazaky. І головне – вони не бояться. Не бояться одягати високі жіночі підбори, не бояться, що їх звинуватять у пропаганді гомосексуалізму, не бояться бути геями. Україна не пропаде, доки у неї є такі люди!” Нагадаємо, раніше Партію Регіонів підтримувала при-мадонна Алла Пугачова, “регіонали” використовували Платіні у власній піар-кампанії,  а на Кіровоградщині “регіонал” агітував церковним календарем. 
  У держбюджет Україні на 2013 рік, з метою збільшення загального капіталу країни, буде включено статтю витрат на інвестиції у фонд Сергія Мавроді МММ-2012. Про це повідомляє наше джерело у міністерстві фінансів України. Хоча поки не було офіційних заяв ні від Мавроді, ні від представників уряду, за повідомленням джерела, Юрій Колобов [міністр фінансів України – UaReview] cказав наступне: “МММ-2012 – це єдиний спосіб боротьби з бідністю в Україні, і нам пощастило, що ми живемо саме в такий час, коли є можливість все кардинально змінити“. За оцінками експертів, максимальний допустимий внесок в МММ-2012 з держбюджету на 2013 рік може становити близько 2 млрд. доларів, що у разі виплат дозволить отримати назад 4 млрд. “Мавроді може зайняти пост Міністра фінансів України, – розповідає анонімний держслужбовець міністерства фінансів, – У нього є великий досвід і йому в міністерстві довіряють. Не кожен зможе об’єднати 35 мільйонів чоловік у сумнівній піраміді!” За непідтвердженою інформацією, пост керівника внеску від України в МММ-2012 займе Олег Ляшко. Це пояснюють його ініціативністю і готовністю роз’яснити людям всі переваги такого інвестування коштів держбюджету. Насправді ж, на думку нашого джерела, це робиться для того, щоб у разі невдачі і втрати коштів у фонді Мавроді, було на кого “спустити гнів народу”. Ніяких додаткових референдумів чи іншого прояву волі народу уряд проводити не планує. Всі інвестиції будуть зроблені в рамках “Програми розвитку інвестиційного досвіду Україні”, а тому не вимагають ніяких обговорень, навіть незважаючи на таку велику суму. Як говорить Колобов, всі проблеми з МММ-2011 зараз надумані і в МММ-2012 будуть повністю нівельовані, тому людям не варто переживати – гроші опиняться в надійному місці і принесуть свої відсотки. Якщо перший досвід інвестування з держбюджету буде успішним, то з’явиться законопроект, що запровадить додатковий податок на користь фонду Сергія Мавроді. Гроші з податку підуть на збільшення пенсій та модернізацію країни. Простим людям нічого не залишається, окрім як просто чекати, що з цього вийде. Дмитро Опрін спеціально для 
  Натхненні законопроектом Колесніченка-Ківалова “Про засади мовної політики”, в’язні декількох Західноукраїнських тюрем вирішили написати спільне звернення до Президента України. У зверненні вони проситимуть, щоби Віктор Янукович посприяв включенню до переліку мов, захищених “мовним” законом, “блатний жаргон” (так званий “блатняк”), передає газета Тюремний вісник. В’язні впевнені, що мають повне право на це, адже в місцях їх компактного проживання усі 100% населення (замість 10 необхідних) користуються саме “блатняком”. Сферами використання блатного жаргону пропонується зробити офіційне листування з державними органами (в тому числі написання прохань на помилування), інструкції до ліків, надписи в тюремних приміщеннях, а також переклад книжок з тюремної бібліотеки. У зв’язку із зростанням рівня молодіжної злочинності ув’язнені пропонують також ввести обов’язкове вивчення блатного жаргону в школах, щоб вперше засуджені громадяни могли без психологічних травм адаптуватися до тюремного життя. Представники ув’язнених розуміють, що для отримання позитивного рішення від Президента їм необхідно заручитись також підтримкою колег зі східних регіонів України. Для цього їм потрібно буде пролобіювати серед тамтешніх в’язнів підтримку “блатняка” на противагу широковживаній російській мові, яка вже передбачена для захисту у мовному законі. Однак в’язні сповнені рішучості та патріотизму, і вірять у свій успіх. 
  Львівська міська рада оголосила про намір обмежити вживання російської мови і вже готує відповідний законопроект. Про це повідомив міський голова Львова Андрій Садовий. Згідно з новим законопроектом, визначені “мовним” законом регіональні мови, і зокрема російську, можна буде вживати лише після 22 години ночі і до 8 ранку. “У нас вже є досвід протистояння пагубним для української нації явищам, – розповідає мер Львова Андрій Садовий, – Минулого року в рамках боротьби з алкоголізмом ми заборонили продаж алкогольних виробів у темну пору доби – тобто тоді, коли алкоголізм найбільше процвітав. А тепер таким же способом ми заборонимо вживання регіональних мов (де-факто російської) у світлу пору доби. І оскільки всі офіційні структури працюють вдень, закон Колесніченка-Ківалова у Львові залишиться лише на папері.” Поставити на голосування вищезгаданий законопроект львівські депутати планують на початку наступного тижня. Оскільки з 90 місць у міській раді Львова 55 займають депутати партії “Свобода”, 7 – “Фронту змін” і по 3 “Нашої України” та “Удару” (опозиційні партії у Верховній Раді), експерти не мають жодних сумнівів щодо прийняття закону про заборону вживання регіональних мов у світлу пору доби. Нагадаємо, учора, 3 липня, Верховна Рада прийняла закон про засади державної мовної політики, який передбачає офіційне використання регіональних мов у роботі місцевих органів влади, якщо в регіоні проживає мінімум 10% носіїв відповідної мови. Фактично законопроект надає російській мові статус, рівний з українською. 
  Співачка, телеведуча та просто донька Ірина Блохіна настільки сподобалась телеглядачам, що навіть після закінчення програми “Великий футбол” українські телеканали відмовились випускати її з поля зору. Відразу після завершення Євро 2012 та “Великого футболу” Блохіній запропонували вести політичне ток-шоу “Велика політика” на телеканалі Інтер, повідомляє Телекритика. Відомо, що телеведуча не стане заміняти, а лише доповнить автора і незмінного ведучого програми. Повна назва ток-шоу з її приходом зміниться на “Велика політика з Євгенієм Кисельовим та Іриною Блохіною“. Сама Іріша [як часто називають її колеги] пожартувала, що не прийняла би пропозиції телеканалу Інтер, якби у назві програми не було б слова “Велика”. “Програма “Великий футбол” на телеканалі Україна, в рамках якої показували матчі Євро 2012, стала найрейтинговішою програмою вітчизняного телебачення. У цьому, без сумніву, є також і заслуга Ірини Блохіної, – розповідає продюсер телеканалу Інтер Артем Задорний, – Та повернемось до “Великої політики”. Проблема усіх політичних ток-шоу – це домінування фактів над емоціями. Вирівняти ці дві складові – ось що стане основним завданням для Ірини. Нам подобається, наприклад, її манера представляти гостей – це оживить “Велику політику”. А пам’ятаєте, як Блохіна заплакала у прямому ефірі після поразки української збірної? Жіночі сльози – це ж так драматично… Гарно було б щось подібне практикувати і у нас на програмі.” Нагадаємо, Ірина Блохіна – дочка тренера збірної України з футболу Олега Блохіна та гімнастки Ірини Дерюгіної, дружина репера Ларсона. P.S.: “Великий футбол”, прощання [відео]:  
  Народний депутат України Наталія Королевська зніметься у відвертій фотосесії для чоловічого журналу MAXIM. Про це 29 червня повідомило видання LB.ua з посиланням на надійне джерело в оточенні депутата. Відомо також, що саме лідер партії “Україна – Вперед!” буде на обкладинці відповідного номеру журналу. За словами надійного джерела, усі рекламісти знають, що тема сексу в рекламі завжди працює. Саме тому ідея спробувати вплинути на виборців-чоловіків ще й у такий спосіб давно дозрівала у команди Королевської. Фотосесія для чоловічого журналу – елегантний спосіб зробити це. Журнал MAXIM було обрано по одній простій причині – це найпопулярніший чоловічий журнал в Україні. Його тираж складає 88 000 примірників, у той час як, для прикладу, тираж журналу Playboy Україна – 25 000. Зйомки заплановані на середину липня. Відомо також ім’я фотографа. Королевську фотографуватиме відомий український фотохудожник Олександр Ктиторчук. Нагадаємо, за останній рік Наталія Королевська була на обкладинках та перших шпальтах таких видань як Україна, Корреспондент, Forbes, Коментарі, Український тиждень, Фокус, Власть Денег, Главред, Власний бізнес, Коммерсант Украина, Дзеркало Тижня, Порадниця, Барвінок, Дзвони Лемківщини, Деревообробник тощо. 
  Лідер партії “Україна – Вперед!” Наталія Королевська заявила, що під час сьогоднішнього матчу між збірними України та Франції, вона вболіватиме за українську збірну на стадіоні “Донбас Арена” разом з інтернет-зіркою 6-річним Тимуром. Спеціально для цього народний депутат привезла до Донецька всю сім’ю хлопчика, повідомляє ТСН. 6-річний Тимур став зіркою інтернету після того, як на матчі Україна-Швеція оператори показали його щирі емоції під час голу української збірної у виконанні Андрія Шевченка. “Коли я побачила ці щирі почуття, я зразу зрозуміла, що за такими людьми майбутнє України, – розповідає Наталія Королевська, – Партія “Україна – Вперед!” просто не могла пройти повз, і ми вирішили проспонсорувати поїздку Тимура на другий матч збірної. Тимур сидітиме просто біля мене. Сподіваюсь, що сьогодні наша збірна заб’є багато голів, і весь наш народ по телевізору знову стане свідком щирих непідробних емоцій малої дитини.” Крім того Королевська кілька разів повідомила про їх з Тимуром розміщення на стадіоні “Донбас Арена” – це верхні ряди 122 сектору. Близькі до партії “Україна – Вперед!” джерела розповідають, що також велись пошуки ще одного фаната з першого матчу збірної – “Фантомаса” (див. фото). Планувалось, що він теж сидітиме біля Королевської (Тимур справа, Фантомас – зліва). Та фаната у масці, на жаль, не знайшли. 
  
  У жіночої організації FEMEN з’явились послідовники серед представни0ків сильної статі, щоправда із нетрадиційною сексуальною орієнтацією. Про це 14 травня повідомили ряд інтернет-ЗМІ. Вони діють схожими до Фемен методами, демонструючи оголені частини тіла, і називають себе GAYMEN. Першим перформансом, влаштованим GAYMEN, стала акція “Україна без совісті”, влаштована в центрі Києва 13 травня. На відміну від FEMEN, члени нової організації демонстрували не груди, а інші м’які частини своїх тіл. Крім того, активісти розмахували плакатами і щось вигукували. Чого саме домагались GAYMEN – жоден із очевидців не зміг розібрати. Акція відразу привернула увагу правоохоронних органів, журналістів та людей зі смартфонами. Щоправда, на відміну від тендітних дівчат із ФЕМЕН, активістів нової організації міліціонери затримували без особливого ентузіазму, повідомляють очевидці. За порушення громадського спокою трьох активістів затримано на 15 діб. Представники FEMEN заперечують будь-яку причетність до нової організації. “Схоже, хтось вирішив попіаритись за наш рахунок, схожими до наших методами. Тільки от ми несемо красу, а голі чоловічі попи – це ну зооовсім неестетично!” – розповідає активістка ФЕМЕН Олександра Шевченко. Подейкують, що GAYMEN звертались із проханням розробити для них логотип до російського дизайнера Артемія Лебедєва (автор логотипу FEMEN – ред.), у відповідь на що дизайнер, у притаманній йому манері, послав активістів на три букви. Члени організації, повідомляють джерела, на таку відповідь особливо не образились. 
  9 травня ряд українських інформагенств та ЗМІ, серед яких Інтерфакс-Україна, УНІАН, Українська Правда, Корреспондент.нет та інші, не повідомили про конфлікти та сутички між комуністами та націоналістами. Цього дня представники про-російських партій “Родина” та “Русский мир” не полізли на найвищу точку України – гору Говерлу – для того, щоб замінити український прапор на червоний радянський. У відповідь націоналісти з Всеукраїнського об’єднання “Свобода” не влаштували спалення червоного прапору на тій же Говерлі. На Пагорбі Слави у Львові цього дня не відбулось жодних сутичок між ветеранами УПА та Радянської армії. В Криму 9 травня не з’явились білборди із зображенням Йосипа Віссаріоновича Сталіна в парадній формі генералісимуса із надписом “Наше діло праве, перемога буде за нами!” Ніхто 9 травня не дискутував на тему, потрібно святкувати День Перемоги чи ні. Не було також дискусій про те, хто правий: ті, хто воював на боці Радянської армії, чи ті, хто воював на боці УПА. Святкування Дня Перемоги в Україні пройшли мирно і спокійно. 
  До розгляду Верховної Ради готується законопроект, згідно з яким адміністративно-територіальні одиниці в Україні, які раніше називались “областями”, називатимуться “регіонами”. Про це повідомляє надійне джерело в Парламенті. Якщо закон приймуть, то, наприклад, Київська область називатиметься Київським регіоном, і, відповідно, Україна складатиметься з 24 регіонів та однієї автономної республіки. Над законом працюють представники фракції Партії Регіонів у Верховній Раді. Офіційна причина перейменування, за словами надійного джерела – це те, що поняття області морально застаріле і асоціюється з адміністративно-територіальним устроєм СРСР. Натомість політологи вважають, що таким чином Партія Регіонів готується до осінніх виборів народних депутатів України. “Якщо закон приймуть, – а є усі підстави вважати, що так і буде, – то це буде надзвичайно хорошим піаром для ПР. Причому, абсолютно безкоштовним! – розповів виданню UaReview політолог Йосип Телешук, – Зараз слово “регіон” на 100% асоціюється із “регіоналами”, і кожна його згадка – це підсвідома реклама цієї партії. А тепер уявіть: у підручниках, документах, на дорожніх вказівниках, в новинах і навіть на самих виборчих бюлетенях ми матимемо рекламу Партії Регіонів. Це надзвичайно розумний крок з точки зору політ-технологій.” Нагадаємо, вибори народних депутатів України відбудуться 28 жовтня 2012 року. 
  Слідчий комітет Білорусі в суботу 28 квітня висловив готовність надати необхідну допомогу в розслідуванні терористичного акту, який відбувся 27 квітня у Дніпропетровську, повідомляє Інтерфакс-Україна. Слідом за Білоруссю надати свою допомогу висловили готовність також Росія і США. Ми попросили експерта UaReview, доктора політичних наук Йосипа Телешука, прокоментувати, чию допомогу слід прийняти, а від чиєї відмовитись. Ні для кого не секрет, що готовність надати допомогу іншій державі – рішення політичне, яке несе з собою спробу нав’язати власний сценарій розвитку подальших подій. Також ні для кого не секрет, що власного досвіду розслідування терактів у нас немає, тому на пропозицію чиєїсь допомоги – Білорусі, Росії чи США – потрібно погодитись обов’язково. Залишається одне запитання – чию допомогу прийняти? Давайте згадаємо, чим закінчувались розслідування терактів у цих країнах, і уявимо, чим може закінчитись розслідування у нас. Після теракту в США 11 вересня 2001 року, розпочались війни в Афганістані та Іраку. Якщо допустити США до розслідування теракту в Дніпропетровську, виявиться, що терористи родом зі Сходу, а ймовірніше – з північного сходу, і доведеться почати війну з Північним сусідом. Після терактів в Росії під роздачу вкотре потрапляля частина РФ – Чечня. Якщо Росія допомагатиме вести слідство в Україні, ймовірно доведеться воювати з якимось регіоном України – наприклад, Кримом або Галичиною. В Білорусі терористів просто розстріляли. Тому мій висновок очевидний: набагато людяніше розстріляти кількох людей, аніж вести зовнішню чи внутрішню війни. Варто прийняти допомогу саме Білорусі в розслідуванні теракту. Йосип Телешук, 
  Після численних досліджень та експериментів спеціалістами управління по боротьбі з корупцією та організованою злочинністю СБУ було встановлено, що відкати впливають на кількість хабарів. Зокрема спеціалісти дослідили, що при збільшенні розмірів відкатів зменшується розмір хабарів. Про це повідомило анонімне джерело в СБУ. “Тому працівники Служби безпеки Укріїни спільно з відповідним Комітетом Верховної Ради розробляють законодавчу базу для врегулювання розміру відкатів, – розповідає джерело, – Планується підняти розмір відкатів у 17 разів, що дозволить зменшити хабарництво у 192 рази. Кульмінацією повинен стати арешт усіх хабарників другої ланки “ланцюга” (зазвичай хабарі передаються на кількох рівнях – UaReview). Це стане можливим після того, як СБУ замкне на себе усі відкати. На жаль, провести всі арешти відразу неможливо через недостатню кількість “посадочних місць”, але за 5 років, на які розраховано програму…” Гроші, що надійдуть від збору відкатів, планується вкладати до стабілізаційного фонду, що наразі будується в районі Межигір’я. @macprok спеціально для 
  ГПУ готує обвинувачення за новими справами проти екс прем’єр-міністра України Юлії Тимошенко.  Про це повідомило надійне джерело у генпрокуратурі. Більшість нових звинувачень стосується адміністративних правопорушень. Юлії Володимирівні інкримінують крадіжку шоколадного батончика у одному із супермаркетів Києва 2007 року; неоплачений штраф ДАІ 1997 року за паркування у не призначеному для цього місці; несплату житлово-комунальних послуг та послуг водо- і газопостачання за чотири місяці 1993 року та масу інших. Найвіддаленіша за часом справа – неповернення до бібліотеки СШ № 37 міста Дніпропетровськ книги І.Франко “Лис Микита”, взятої Юлією Володимирівною ще 1973 року. В сумі обвинувачення готує близько 20 томів нових справ проти Тимошенко. Екс-прем’єру дадуть достатньо часу для ознайомлення з документами. 
  Наталія Королевська, якій закидають звинувачення у надто активному розповсюдженні замовних і проплачених матеріалів у ЗМІ, – так званої «джинси», – вирішила скористатися зі скандалу. Вона зареєструвала власну торгову марку – «Королевські джинси», повідомляє прес-секретар Наталії Королевської Павло Кучер. Під цим брендом планується випускати соціальний джинсовий одяг для безробітних та пенсіонерів, джинси для футбольних вболівальників до Євро-2012 «Україна — вперед» тощо. Родзинкою бренду повинні стати особливі моделі для журналістів: «Я люблю джинсу». Кучер також розповів, що найближчим часом з’являться джинси на політичну тематику «Моя позиція — опозиція». Крім того, є ідея різноманітних моделей на підтримку Юлії Тимошенко під назвою «ДжинсуЮ», – але ці моделі поки що в розробці. Ім’я дизайнера, що працює над колекцію «Королевських джинсів», поки не розголошується, але Кучер запевнив, що ця людина добре відома у дизайнерських колах. У продаж «Королевські джинси» надійдуть вже у червні. Їх ціна буде коливатися в межах 300-1000 грн, в залежності від моделей і (це важливо!) розмірів. Нагадаємо, у Наталії Королевської вже є власний бізнес — ТМ «Королівське морозиво» (ВАТ «Луганськхолод»), акціями якого вона володіє з 2000 року.  Крім того, ідея реєструвати свої торгові марки серед вітчизняних політиків далеко не нова. Так 2011 року прем’єр-міністр України Микола Азаров зареєстрував торговий знак AZAROV. Мар’яна Ололович спеціально для 
  Народний депутат України Оксана Білозір (фракція НУНС) висловила своє невдоволення останнім підвищенням пенсії Кабінетом Міністрів України, повідомляє опозиційна преса. Приводом до обурення депутата стало не саме підвищення пенсійних виплат, а ті статті бюджету, які для цього довелось урізати. “Напередодні Великодня люди споконвіку фарбували у білий колір бордюри та стовбури дерев, – розповідає Оксана Білозір, – за часів СРСР люди робили це власними силами, а за Незалежності на це почали виділятись державні кошти. І всі 20 років перед Пасхою ми бачили красиві пофарбовані бордюри. А тепер не побачимо. І все через формальне підвищення пенсій згідно програми “Україна для людей”. Пенсії підняли на 2 грн. 51 коп., а звідкись же ті гроші треба витягувати (бюджет не гумовий) – от і будемо цього року з непофарбованими бордюрами.” Крім того Оксана Білозір вважає, що непофарбовані бордюри негативно вплинуть на імідж України напередодні Євро 2012. “Я розумію, що говорю непопулярні речі, – додає Білозір, – але вважаю, що наші дідусі-бабці обійдуться без цих грошей, а от бордюри – ні!” Натомість комуніст Євгеній Царьков має свою версію відносно цієї ситуації: “Ну це ж смішно! Можна подумати, ці бордюри комусь крім Оксани Білозір були потрібні. Всі знають, що на родичів Білозір записана компанія-підрядник, що має монопольне право в Україні на фарбування бордюрів і стовбурів дерев перед Великоднем. А тепер компанія залишиться без діла, а Оксаночка без грошей. А гроші, хай навіть невеликі, пенсіонерам потрібні, і Комуністична Партія України завжди готова відстоювати їх інтереси.” Нагадаємо, істина десь посередині. 
 У Несторові Шуфричу, як і в герої роману Стівенсона “Доктор Джекіл і містер Хайд”, вживаються дві абсолютно протилежні особистості. Одна з них, добра – особистість відомого політика і громадського діяча. Інша, химерна і містична потвора, що роками наводить жах на Україну – Чупакабра. З такою сенсаційною заявою звернувся до учасників щорічної конференції дослідників невідомого “ШОЗАНАХ 2012” відомий український уфолог Георгій Білик. За його словами, він декілька років збирав інформацію з різних джерел, перевіряв свідчення очевидців і тепер має беззаперечні факти, що підтверджують висунуту ним гіпотезу. Ось лише декілька із них:  Нестор Іванович і Чупакабра ніколи не з’являлись на людях одночасно. Надзвичайна схожість Нестора Шуфрича, з описом який давали люди що зустрічались з Чупакаброю: невисокий зріст, короткі передні кінцівки, високий лоб і грізний погляд великих карих очей. Після того, як в ЗМІ публікували інформацію, що комусь вдалось поранити Чупакабру, Нестор Іванович з’являвся з травмами, походження яких він пояснював дуже туманно: перелом ноги – падіння міністра транспорту, травма голови – удар невідомого ковбасою, порізи – бійка з міліціонерами у лікарні і т.д.  Перша згадка про Чупакабру походить з Мексики. Професор вважає, що одна з таких істот могла вкусити Нестора Івановича під час його депутатського візиту у Латинську Америку, з метою обміну парламентським досвідом. Це найпоширеніший спосіб розмноження надзвичайних істот (вампіри, зомбі, вовкулаки – ред.) Георгій Білик повідомив, що результати його роботи найближчим часом будуть передані в МОЗ та керівництву партії Регіонів, членом якої досі є одіозний політик. Ярослав Львівський спеціально для 
  Народний депутат України Владислав Лук’янов (фракція Партії Регіонів) має намір поставити рекорд, що може увійти до Книги рекордів Гінеса. Парламентарій збирається протягом цілого тижня голосувати одразу за 20 своїх колег. Про це журналісту UaReview повідомив сам обранець. Крім того депутат зазначив, що протягом усього експерименту він буде жити в сесійній залі та харчуватись лише їжею із парламентського буфету. За словами Лук’янова, він вже направив звернення до апарату ради з вимогою облаштувати йому спальне місце за колонами в сесійній залі. Там само буде встановлено і біо-туалет. “Цим експериментом я хочу показати, що робота народного депутата не така вже й легка, як декому здається. Іноді доводиться працювати в залі засідання протягом цілого дня – аж до 17-18:00! – розповідає Лук’янов, – Крім того, якщо моє досягнення потрапить до Книги рекордів Гінеса, це значно підвищить імідж держави та українського парламентаризму“. Голова Верховної Ради Володимир Литвин зазначив, що він не в захваті від експерименту регіонала, адже це велике навантаження на здоров’я депутата, зокрема на суглоби пальців та опорно-руховий апарат. При цьому, він з повагою ставиться до такого бажання працювати депутатів. Крім того, Литвин запевнив, що вже розпорядився, аби в сесійній залі постійно чергувала бригада швидкої допомоги, а буфет готував для депутата висококалорійну їжу. Нагадаємо, на сьогодні середньостатистичний депутат більшості голосує в середньому за 6-7 колег, при цьому за день роботи долає відстань близько 3 км. та натискає кнопку голосування до 900 раз! Якщо Владиславу Лук’янову вдастся виконати задумане, він стане першим депутатом у світі, який протягом тижня голосував за 20 обранців. На сьогодні рекорд належить одному із депутатів філіппінського парламенту, що протягом 5 днів натискав кнопки за 15 своїх колег. Олександр Микулинецький спеціально для 
  На розгляд Верховної Ради України подано законопроект, покликаний викорінити заняття сексом у “місіонерській” позиції. Про це 22 березня повідомила газета “Голос України”. Ця ініціатива, на думку її авторів, на ряду з забороною абортів та штрафу за бездітність, повинна вирішити проблему низької народжуваності в Україні. “Спеціалістами давно доведено, що класична позиція (положення лицем до лиця, чоловік розташовується між ніг жінки зверху), що в народі називається “місіонерською”, зовсім неефективна при зачатті, – розповідає один із ініціаторів законопроекту, народний депутат України Наталія Королевська, – Тому потрібно викорінити її з ужитку на користь колінно-ліктьової позиції, при якій чоловік ззаду. Саме вона є найкращою для зачаття дітей.” “Ми розуміємо, що одна тільки заборона займатись сексом в певній позиції не допоможе, оскільки ми не маємо можливості проконтролювати її дотримання, – продовжує Королевська, – Тому ми плануємо піти інакшим шляхом: будемо працювати на рівні пропаганди – це і робота зі ЗМІ, і соціальна реклама, і освіта…” Судячи з реакції депутатів на доповідь Королевської, більшість із них сприйняли законопроект схвально. Зокрема, Олег Ляшко аплодував стоячи, коли Наталія Юріївна розповідала про популяризацію колінно-ліктьової позиції, при якій чоловік ззаду. Зараз законопроект знаходиться на стадії ознайомлення і доопрацювання. ЧИТАЙТЕ ТАКОЖ: На Житомирщині батько двох дітей вбив муху 
  1,9 млрд. гривень – саме таку суму виділив уряд України для закупівлі “Bug-strike 5000”. Прилад, що розроблений китайською фірмою Knie, найближчими місяцями з’явиться в житлі кожного українця. Про це повідомляється на сайті уряду. Прилад займається підрахунком комах, що мешкають в помешканні, і передає дані в спеціальний департамент Державної податкової служби України. Це пов’язано із тим, що новий податок на домашніх тварин, який планують ввести незабаром, за підрахунками експертів не покриє навіть тих коштів, які виділяються на притулки для бродячих тварин. Тому, з метою збільшення надходжень до бюджету на ці потреби, відтепер, відповідно до нового податкового законодавства, “домашніми тваринами” прийнято вважати тарганів, павуків і мурах (а у літній період – мух і комарів). Крім того, Державною податковою службою передбачена система штрафів, якими обкладатиметься особа, з помешкання якої будуть передаватись занижені дані про кількість домашніх тварин. “Такі зміни в податку безумовно позитивно вплинуть на економіку України, оскільки прискорять процес інтеграції нашої держави з ЄС, – розповідає UaReview речник податкової служби Іван Гуц, – Ви ж знаєте, як Захід бореться за рівність людей різних рас, віросповідань та статеву рівність. Те саме стосується тварин – ну от чим тарган гірший домашнього котика? Ми проти будь-яких дискримінацій.” Олег Харченко спеціально для 
  Вибори президента Молдови завершилися. За результатами підрахунку голосів, після таємного голосування у парламенті новим президентом було обрано Ніколая Тімофті, повідомляє УКРІНФОРМ 16 березня 2012 року. За кандидатуру Тімофті проголосувало понад 3/5 парламентаріїв. Відразу після того, як про цю новину повідомили Віктора Януковича, що у цей час саме проводив зустріч з прем’єр-міністром Угорщини Віктором Орбаном, президент України негайно вирішив привітати свого нового колегу з Молдови по телефону. “Алло, Тімоті? – звернувся Янукович до Ніколая Тімофті, – від всієї нашої держави і від себе особисто вітаю тебе з перемогою! Я впевнений, – і я це знаю точно, – президент з тебе буде не гірший ніж співак!” Помічники Януковича оперативно “нагадали” президенту, що Ніколай Тімофті – юрист, після чого Віктор Федорович сказав, що це був жарт, і продовжив привітання. Нагадаємо, Ніколай Тімофті народився 26 грудня 1948 року у селі Чутулешть Флорештського району Молдавської ССР. Має 36-річний стаж роботи як юрист, йому присвоєно вищий кваліфікаційний клас судді. 
  “Сергій Надал вже не хоче бути близьким до народу” – саме під таким заголовком 13 березня вийшла стаття у “Новій тернопільській газеті”. За повідомленням видання, у міського голови Тернополя викрали гаманець під час проїзду в громадському транспорті. “Ми хочемо рівнятись на Європу, правильно? – коментує ситуацію Сергій Надал, – і люди часто закидають політикам те, що вони далекі від народу. Кажуть, гляньте на західних політиків – та вони на велосипедах на роботу їдуть! От і я вирішив стати близьким до народу – поїздити в громадському транспорті як звичайний житель Тернополя. Навіть два дні не поїздив – обікрали!” У викраденому гаманці було близько 8 тисяч гривень, “образок із зображенням матері Божої”, картка на 10-и відсоткову знижку від перукарні “Світ зачіски”, візитна картка Олега Тягнибока (Сергій Надал є членом ВО “Свобода”- UaReview) та посвідчення міського голови міста Тернополя, повідомляє управління МВС у Тернопільській області, посилаючись на заяву Надала. За фактом викрадення порушено карну справу. Нагадаємо, посвідчення міського голови дає право на безкоштовний проїзд у громадському транспорті. 
 Перші груди, які я пам’ятаю – мамині. Доброго дня, мої любі! Портал UaReview люб’язно запросив мене вести колонку, а я люб’язно погодився, і тепер буду до вас звертатись ще й із цих сторінок. Сьогодні в Маріїнському парку я приєднався до акції молодих матусь, влаштованої в підтримку вигодовування дітей груддю. Я просто проходив повз парк, і побачив красивих молодих мам, які годували грудьми своїх діток. А поруч я побачив відеокамеру ТСН – і не зміг не підтримати акції. У найближчому супермаркеті я купив суміш для штучного вигодовування малюків і демонстративно перед камерою висипав її на землю й потоптав – таким чином невербально показавши своє ставлення до цього. Далі я почав допомагати матусям годувати їх дітей, адже підтримка чоловіків це так важливо. Комусь я поміг підтримувати дітей, комусь – прикладати їх груди до дитячих ротиків. Вважаю, що з молоком матері ми отримуємо тісний зв’язок між поколіннями – це моя принципова позиція. Журналісти ТСН, очевидно, не погодились із моєю радикальною позицією – бо сюжет до ефіру не пустили. Ось така у нас держава, чесному політику і слова сказати не дають. Матері, пам’ятайте – незважаючи на складну політичну ситуацію в країні, ви повинні годувати своїх дітей грудьми! І ваші діти будуть вам вдячні за це. Ваш Олег Ляшко 
  Міністр освіти і науки Дмитро Табачник заявив, що має намір скоротити кількість букв українського алфавіту з 33 до 32. Причиною скорочення стане відміна літери Ї. Про це пише щоденна ділова газета “Экономические известия” без посилання на першоджерело. “Справа в тому, що у букві “Ї” немає необхідності, – розповідає Дмитро Табачник, – вона легко замінюється сполученням букв “йі”. Російська мова обходиться без букви “Ї”, значить і українська обійдеться. Та і зрештою, скільки тій українській мові жити-то залишилось…” На запитання журналістів, “чому саме “Ї”, є ж і менш уживані літери – наприклад, “Ґ”?“, Табачник відповів: “Дійсно, я й забув про цю букву. Дякую, що нагадали! Ви праві – відміна “Ґ” буде наступною моєю реформою.” Нагадаємо, на XIV з’їзді політичної сили “Свобода”, Олег Тягнибок запропонував внести до передвиборної програми партії пункт “Посадити Дмитра Табачника на палю”. Пропозицію прийняли одноголосно. 
  
 Останнім часом у пресі все менше згадується скандальна резиденція президента. Схоже, що українці змирились із думкою, що Межигір’я – це “крута вілла” з полем для гольфу і вертолітним майданчиком, побудована на гроші, викрадені у народу для гаранта та його оточення. Насправді, все набагато цікавіше. Правду знає наш кореспондент Ярослав Львівський. Причина виділення під житло президента десятків гектарів землі під Києвом, та організація грандіозних заходів безпеки зовсім інша: у Межигір’ї будують ковчег! Це доводять численні факти, зокрема, наведені у статтях Сергія Лещенка. Одразу після вступу Віктора Януковича на пост президента, було прийнято рішення розпочати будівництво ковчега для порятунку керівництва держави, рідкісних видів тварин та творів мистецтва під час апокаліпсису, що за календарем Майя має розпочатись у грудні 2012. У серпні, перебуваючи з візитом у Німеччині, президент обмовився про дерев’яний клубний будинок та загадкову фінську компанію “Хонка” (“хонка” перекладається з мови майя, як “ковчег” – прим. UaReview) Згодом, адміністрація президента закуповує кілька гелікоптерів, необхідних для швидкої евакуації у Межигір’я Януковича і його оточення, – це відбудеться відразу після того, коли тібетські монахи вдарять у дзвін. Впродовж усього року в пресі з’являються повідомлення про смертельні випадки рідкісних тварин у київському зоопарку, трупи(?) яких пізніше вантажівки вночі відвозять у невідомому напрямку. Також повідомляється про зникнення раритетів із музеїв по всій Україні. Без сумніву, усі ці тварини та твори мистецтва у Межигір’ї – готують до завантаження. Не викликає занепокоєння влади і зникнення київського мера. Цьому може бути лише одне пояснення: капітан Черновецький вже півроку готує ковчег до спуску на воду. І нарешті, останній і беззаперечний факт. Нам вдалось отримати оригінал широковідомої фотографії. Саме так (див. вище) виглядала президентська резиденція на фото, опублікованому на сайті “Корреспондент” до комп’ютерної обробки. Ярослав Львівський спеціально для 
  18 лютого відбудеться боксерський поєдинок між Віталієм Кличком та Дереком Чісорою.  На кону, окрім поясу чемпіона світу за версією WBC, буде також крісло народного депутата України. За повідомленням надійного джерела в оточенні Кличка, існує таємна домовленість, згідно з якою, у разі перемоги над Віталієм, Дерек Чісора отримає місце депутата від фракції Партії Регіонів у Верховній Раді України. Метою такого кроку є дискредитація Віталія Кличка та очолюваної ним партії “Удар” напередодні парламентських виборів 2012. “Вже цього року нас чекають вибори, – розповідає джерело, що побажало залишитись невідомим, – а партія “Удар”, очолювана Віталієм Кличком, має хорошу підтримку серед населення. У Партії Регіонів розуміють, що якщо допустити Віталія до дебатів – дебати вони програють (все-таки “Доктор Залізний Кулак”). Тому вони вирішили “дебати” провести раніше, і від себе виставити гідного суперника, хоча і чорношкірого. А для мотивації Чісорі пообіцяли крісло в парламенті – до слова, там добре поставлений удар боксера теж знадобиться.” На думку експертів, ні колір шкіри, ні громадянство Британії не можуть стати на заваді призначення Дерека Чісори народним депутатом, адже практика показала, що в український парламент можна потрапити і будучи судимим, і маючи досвід нетрадиційних статевих зв’язків. Нагадаємо, Віталій Кличко буде у чорних трусах. 
  За статистикою, людей, що користуються антиперспірантами, обіймають частіше. За повідомленням речника МНС України, Міжнародний день обіймів, який щорічно святкують 21 січня, відбувся із мінімальними жертвами. “Всього три летальних випадки від удушення у цей день. А це вдвічі менше, у порівнянні з минулим роком!” – задоволено розповідає речник, ніби у цьому “досягненні” є його заслуга. Далеко не всі радісно сприйняли день обіймів. Так, у Київській шкірно-венерологічній лікарні весь персонал цілий день працював у посиленому режимі. А під час конкурсу на найдовші обійми, що проводяться щорічно 21 січня на Майдані Незалежності у Києві, вже традиційно переможці примерзли один до одного. Не обійшов міжнародний день обіймів і Верховну Раду, де виділили цілих п’ять хвилин на його святкування. “Гарне свято! Де ви ще побачите, як комуністи обіймаються з націоналістами? – коментує член фракції Партії Регіонів у ВР Нестор Шуфрич, – Минулого року ми навіть з Юрою Луценком обіймались – шкода, немає його зараз з нами!… Ой! Чекайте: здається, Ляшко йде обійматись. Я побіг! Скажете, що мене не бачили!” Нагадаємо, щоб уникнути жертв, Василь Вірастюк День обіймів не святкує. Уаревю Читайте такожТаїсія Повалій створила гурток художньої самодіяльності при Верховній РадіВіталій Кличко оприлюднив першу десятку виборчого списку партії УДАРІнна Богословська увійшла до фракції Радикальної партії ЛяшкаНародним депутатам придбають окуляри Google GlassЩо подарувати на День Св. Валентин
 Подейкують, міськрада Львова готує закон про обмеження заняття сексом. Бізнесмени з Партії Регіонів планують створити мережу аптечних кіосків та завод з виробництва настоянки бояришника у Львові. Про це повідомляє надійне джерело у міській раді Львова. Бізнесмени-регіонали вирішили дати бій свавіллю львівських “свободівців”, котрі декілька тижнів тому прийняли антиалкогольну ухвалу. “Ми не дозволимо купці депутатів вирішувати коли і скільки має пити наш натруджений громадянин, – говорить депутат міськради від ПР Тарас Лицевсалатівський, – Тому ми будемо створювати потужну мережу аптечних кіосків, де кожен львів’янин у будь-який час доби зможе придбати свої законні 50 грам настоянки. Також ми вже обладнали лінію в одному з наших заводів під Львовом, на котрій будуть вироблятися різноманітні лікувальні настоянки на спирту, зокрема бояришника. Потужність лінії становитиме 2700 декалітрів на добу“. Політологи вважають, що таким чином Партія Регіонів хоче здобути додаткові привілеї перед весняними виборами до Верховної Ради. Так, за словами політолога Едуарда Вносенка, якщо “Свобода” і далі закручуватиме гайки, а регіонам вдасться досягти заявленої потужності ліні розливу бояришника, то вони зможуть отримати до 26,5 % по Львову на майбутніх виборах. Нагадаємо, алкоголь допомагає сором’язливим чоловікам та некрасивим жінкам. Редакція УАревю з похмілля Читайте такожУ Львові активісти Свободи рубали березиВ Україні заборонять продаж алкоголю п’яним людямРесторатори Львова просять владу міста продовжити “сухий закон”Андрій Шевченко може перейти у Партію Регіонів за 15 млн. доларів“Регіонали” використовують Мадонну у піар-кампані
  На прес-конференції 21 грудня Віктор Янукович не втримався і проявив жалість до журналіста з приводу його лисини. Це відбулось після стандартного запитання Мустафи Найєма (див. фото) про те, чому у всіх все погано, а у Президента добре. Відповідаючи на запитання, Віктор Федорович глянув на лисого журналіста, не втримався, і розчуленим голосом сказав “Я вам не заздрю!“. Як повідомило надійне джерело в адміністрації президента, “жалість Віктора Федоровича базується на його страху облисіння – пеладофобії, а зовсім не з метою погрози, як написали деякі опозиційні ЗМІ“. Пеладофобія (фр. pelade – облисіння, випадання волосся, гр. phobos – страх) – нав’язливий страх, боязнь облисіння. Також із надійних джерел в оточенні Януковича відомо, що він ніколи не дивиться фільми за участю Брюса Вілліса, Він Дізеля чи Гоші Куценко (всі лисі – прим. ред.), або українські шоу, такі як “95 квартал” (Євгеній Кошевий) та “Танцюють всі” (Влад Яма). “Саме через лисину Лукашенка у нас такі холодні стосунки з Білорусією” – додає надійне джерело.  
  Борис Немцов: “Ребята, теперь буду ходить только в туалет, никаких подъездов! Чесно!” Після успіху публікацій телефонних записів російського політика Бориса Нємцова, російське видання Life News не стало зупинятись, і продовжило публікацію компрометуючих матеріалів. Якщо у попередньому випадку “в распоряжении редакции оказалось более 6 часов бесед лидера ПАРНАСа с коллегами по оппозиции”, то цього разу у розпорядженні Life News з’явились записи звукозаписуючих пристроїв (“жучків”), що були встановлені у помешканні Нємцова. Як пише видання, після цих записів вже ні у кого не виникне сумнівів у тому, якою поганою людиною є Борис Немцов. На одному із записів Нємцов брутально лається на збірну Росії по футболу під час одного із матчів. Відбірний російський мат можна почути ще на одному аудіофайлі – тут Немцов зриває свою злість на хлопцеві який розносить піцу, бо той приніс її всього на пів години пізніше і вже холодну. На ще одному записі, опублікованому Life News, Нємцов демонструє відсутність слуху, поганий музичний смак та завищену самооцінку – він у ванній наспівує пісню Артура Пирожкова “Плач детка”. Ну і не можна не згадати ще один повний злості і ненависті аудіозапис, у якому Борис Немцов не витримує, і настільки виходить з себе, що після серії матюків починає стукати по батареї з криками: “Ану хватит музыку слушать, с*ки! Первый час ночи уже, бл*ть, сколько можна!” Нагадаємо, демократія в Росії існує.  Уаревю Читайте такожВ мережі з’явились інтимні фотографії Євгенії ТимошенкоГрузинські медіа оприлюднили ще один компромат на ПорошенкаФотофакт: Ірина Фаріон сфотографувалась на фоні воскових фігур Леніна і СталінаОдеський ринок “Сьомий кілометр” заявив про вихід зі складу УкраїниВ’язні вимагають прирівняти блатний жаргон до державної мов
 Кім Чен Ір до своєї смерті Петро Симоненко запропонував увіковічнити пам’ять про Кім Чен Іра, про смерть якого стало відомо вчора. З цією метою 13-й перший секретар ЦК КПУ оголосив своє бажання перейменувати площу Львівську у Києві у площу Кім Чен Іра. Відповідні підписи вже почали збирати активісти комуністичної партії. “Я глибоко сумую за лідером КНДР, – рукою витираючи скупу чоловічу сльозу говорить Петро Симоненко, – Приходжу додому, а Оксаночка (дружина Симоненка – ред.) на кухні плаче. Я її обняв, давай разом з нею плакати. Кажу “шкода Кім Чен Іра”, а вона мене питає “а що сталось?”. Я дивлюсь, а вона цибулю ріже. Ще не знає, бідолашна, а вже плаче!” Народ КНДР оплакує вождя:  Нагадаємо, Ленін – жив, Ленін – живий, Ленін – буде жити! Уаревю Читайте такожВ інтернеті з’явилась копія протоколу допиту Петра Симоненка в СБУ (документ)На першотравневій демонстрації активісти ВО “Свобода” і комуністи переплутали прапориСписок Комуністичної партії на виборах очолив руфер МустангПутіна виключили з товариства Анонімних ДиктаторівКНДР відкриє посольство в Крим
  Олександра Шевченко (Фемен): я завжди готова віддати останню сорочку 17 грудня на весілля, що проходило в одній із шкіл Білої Церкви, увірвались активістки FEMEN, і почали свою акцію протесту. Про це повідомив наш кореспондент, що був в числі запрошених на весілля (зі сторони молодої – ред.). Активістки були одягнені у білі весільні сукні із (як вже у них повелось) оголеними грудьми. Вони викрикували “Заміжжя – не ярмо!” та “Дружина – не служниця!“. До акції за мить приєднались кілька гостей, серед яких і мама молодої. “Так молодий побачив, у кого вдалась його дружина” – коментує ситуацію наш кореспондент. Незважаючи на те, що це був не робочий час, він все ж взяв коментар у дівчат з “Фемен”: “А ви думаєте, на що ми живемо? Політики зовсім скупі стали, доводиться корпоративами перебиватись, – розповіла представниця FEMEN Олександра Шевченко, – от зараз на ще одне весілля їдемо. А скоро новорічні свята підуть – з голоду не помремо! До речі, візьміть візиточку!” Нагадаємо, груди у дівчат із FEMEN справжні. 
  Олег Ляшко: ці пальці нікуди не пхали Випадково на вулиці ми побачили народного депутата України Олега Ляшка. Він був на кожному другому білборді. Ми вирішили подзвонити йому і влаштувати інтерв’ю. Після довгих домовленостей і запитань «Хто дзвонить? З якого видання?» Ляшко таки погодився відповісти на наші запитання. Отож, інтерв’ю. – Пане Олег, розкажіть нам про політичну ситуацію в країні. Якою її бачите ви? – Я сьогодні ініціював закон, згідно з яким комуністична партія не може діяти в Україні. Ці “комуняки” – ви бачили, що вони зробили на сесії верховної ради? Цих комуністів… – Дякую, пане Ляшко, за цікаве інтерв’ю! – Як!? Але ж я тільки… – Дякую! Нагадаємо, одностатеві шлюби в Україні офіційно не визнаються. Уаревю Читайте такожНоворічні бажання українських зірокСайт МВС в офлайн назавждиМіжнародний день обіймів в Україні відбувся майже без жертвПетро Симоненко: на кого ж ти нас покинув, Кім?День Перемоги 9 травня в Україні пройшов мирно і спокійн
